Aardgasvrij Oosterhout
Transitievisie Warmte
December 2021

1

Aardgasvrij Oosterhout Transitievisie Warmte |SAMENVATTING 

De warmtetransitie heeft de komende dertig jaar een grote impact op onze gebouwde 
omgeving  en  gaat uiteindelijk iedereen aan.  Eén  doel  staat  voorop:  in  2050  zijn  alle 
woningen in Oosterhout aardgasvrij.

In het nationaal Klimaatakkoord van 2019 is afgesproken dat alle gemeenten uiterlijk in 
2021 een Transitievisie Warmte (TVW) opleveren. In deze transitievisie maken gemeenten 
inzichtelijk wanneer zij welke wijken of buurten van het aardgas afkoppelen en de overstap 
maken naar een duurzame manier om te koken, de huizen te verwarmen en ze van warm 
water te voorzien. Het gaat daarbij zowel om warmtebesparing (isolatie) als om een 
verandering van warmtebron. Het einddoel is: alle bestaande woningen in 2050 aardgasvrij. 
Het tussendoel is: 20% van de bestaande woningvoorraad in 2030 aardgasvrij of aardgasvrij-
ready. Om het tussendoel te halen, moeten in Oosterhout ongeveer 5000 woningen worden 
aangepakt. De nieuwbouw die vanaf 2020 al gasloos wordt gerealiseerd, telt hierbij niet mee. 

Oosterhoutse aanpak 
De Transitievisie Warmte van de gemeente Oosterhout rust op twee pijlers: de uitkomsten 
van  onderzoeken  onder  en  gesprekken  met  inwoners  en  andere  betrokken  partijen; 
en  technische  analyses  van  de  huidige  woningvoorraad,  de  warmtevraag  en  mogelijke 
warmtebronnen. 

De uitkomsten hebben geleid tot zes uitgangspunten voor de Oosterhoutse aanpak van 
de warmtetransitie:  

1
•  wat we besparen, hoeven we niet op te wekken 
•  samen 
2
•  betaalbaar 
3
•  keuzevrijheid 
4
•  meekoppelen 
5
•  schaalbaarheid 
6

Samen aan de slag
De aanpak kenmerkt zich door samen aan de slag te gaan en door duidelijkheid en openheid. 
Samen wil zeggen: met partijen als Oosterhout Nieuwe Energie (ONE), woningcorporatie 
Thuisvester, scholieren, bedrijven en maatschappelijke instanties. De gemeente verstrekt 
duidelijke informatie en wekt geen verwachtingen die we niet waar kunnen maken. We 
maken samen alvast de stap naar aardgasvrij-ready (zie kader op pagina 7) en daarna die 
naar aardgasvrij. Voor beide stappen geldt dat we de inwoners helpen deze zo eenvoudig en 
kostenefficiënt mogelijk uit te voeren. Er zijn al buurten die zich hebben gemeld: Vogelbuurt, 
Leijsenakkers en Vrachelen. Samen met Buurkracht worden plannen uitgewerkt.

Drie fasen 
De warmtetransitie vindt plaats in drie fasen: korte termijn (fase 1: 2022-2030), middellange 
termijn (fase 2: 2030-2040) en lange termijn (fase 3: 2040-2050). In het eerste deel van 
fase 1 ligt de nadruk op energiebesparing door isolatie. Daarnaast zetten we in op het 
toepassen van warmtepompen waar dat nu al kan. Ook doen we in een aantal buurten 
onderzoek naar de haalbaarheid en bereidheid om de stap naar aardgasvrij te zetten, zodat 

2 | Aardgasvrij Oosterhout Transitievisie Warmte

we de 20% aardgasvrij-doelstelling in 2030 gaan behalen. In fase 2 gaan we verder met het 
aardgasvrij maken van de eerste buurten die in fase 1 zijn onderzocht, voor zover dit nog niet 
is gelukt. Dit doen we als de participatiegraad, technische onderzoeken en de businesscase 
goed uitpakken. Of dit realistisch is, zal moeten blijken uit de haalbaarheidsstudies. Het 
uitvoeren van de plannen kan meer tijd in beslag nemen dan vooraf gedacht; er zijn veel 
onzekerheden en factoren die meespelen. Fase 3 kenmerkt zich door de aanpak van de 
‘moeilijke gevallen’ zoals monumentale panden. Oosterhout heeft veel oude gebouwen en 
monumenten die lastig te verduurzamen zijn. Het is moeilijk om te bepalen wat de beste 
duurzame techniek is; daarom wachten we de technologische ontwikkelingen af. We leggen 
contacten met andere gemeenten om van hen te leren wat goed werkt. Grotere gemeenten 
hebben meer monumentale panden; zij zullen eerder moeten starten met verduurzamen.

Plannen per buurt of wijk 
Deze  Transitievisie  Warmte  wordt  uiteindelijk  uitgewerkt  in  plannen  per  wijk  of  buurt: 
een Wijk-Aanpakplan (WAP) en een Wijk-Uitvoeringsplan (WUP). In het brede WAP wordt 
beschreven hoe het proces verloopt als een variant (zoals een warmtenet, aquathermie, 
individuele oplossingen) wordt gekozen voor het duurzaam verwarmen van een bepaalde 
wijk. In een WUP worden in detail het proces, het ontwerp, de planning en de oplossing(en) 
beschreven om daadwerkelijk deze wijk of buurt aardgasvrij te maken. Het opstellen van 
een WAP en een WUP gebeurt altijd samen met de inwoners, de woningcorporatie, de 
netbeheerder en de overige betrokken partijen. 

Evaluatie na vijf jaar 
De komende jaren zullen nieuwe technieken worden ontwikkeld. Die bieden nieuwe 
mogelijkheden en kansen voor het aardgasvrij maken van woningen. De Transitievisie 
Warmte zal dan ook iedere vijf jaar worden geëvalueerd en zo nodig worden bijgesteld. 
De warmtetransitie heeft de komende dertig jaar een grote impact op onze gebouwde 
omgeving en gaat uiteindelijk iedereen aan. Eén doel staat voorop: in 2050 zijn alle woningen 
in Oosterhout aardgasvrij. 

Betaalbaarheid
Het aardgasvrij maken van alle wijken is een ingrijpende, complexe en kostbare ingreep. 
Wij willen de ombouw naar aardgasvrij realiseren volgens het Niet Meer Dan Anders-
principe (NMDA). De woonlasten zullen gemiddeld niet hoger worden dan de bewoners 
nu kwijt zijn aan de gasrekening, het onderhoud en de vervanging van de cv-ketel. Zonder 
bijdrage van de (Rijks-)overheid gaat dat niet lukken. Onze gemeente zal onderzoeken 
of  er  (revolverende)  fondsen  kunnen  worden  opgezet  om  de  kosten  per  wijk  zo  eerlijk 
mogelijk te verdelen. Daar waar het kan zullen we projecten combineren met bijvoorbeeld 
groot onderhoud van wegen. De kosten voor de ombouw naar duurzame warmtebronnen 
kunnen daardoor lager worden.

3

Aardgasvrij Oosterhout Transitievisie Warmte |Aardgasvrij Oosterhout

Transitievisie Warmte

2021-2050

2018
Klimaatakkoord

‘De Oosterhoutse Aanpak’

Wat we besparen, 
hoeven we niet 
op te wekken

1

6

Schaalbaarheid

Samen

2

Uitgangspunten

5

Meekoppelen

Betaalbaar

3

4

Keuzevrijheid

2021
TVW 
Transitievisie Warmte

Energieloket

Energiecoöperatie

Buurtaanpak

WAP

WijkAanpakPlan

  WUP

WijkUitvoeringsPlan

Het vervolgproces

Korte termijn
Korte termijn
2022 - 2030

Middellange termijn
iddellange termijn

2030 - 2040

Lange termijn
Lange termijn
2040 - 2050

Stapsgewijs naar aardgasvrij

Evaluatie
na vijf jaar

Afhankelijkheid van het Rijk

4

| Aardgasvrij Oosterhout Transitievisie Warmte

1. INLEIDING 

De gemeente Oosterhout wil haar verantwoordelijkheid nemen en samen met inwoners 
en ondernemers in actie komen door vaart te maken met de energie- en warmtetransitie. 
Wij willen bijdragen aan een leefbare wereld voor toekomstige generaties en aan de 
leefbaarheid en toekomst van Oosterhout. 

In het nationale Klimaatakkoord is bepaald dat elke gemeente uiterlijk in 2021 een plan 
maakt om tot een aardgasvrije gemeente te komen. Dat plan presenteren we in deze eerste 
Transitievisie Warmte (TVW). De TVW geeft op hoofdlijnen een beeld van hoe wij ervoor 
zorgen dat in 2050 geen aardgas meer wordt gebruikt in Oosterhoutse woningen voor 
koken, warm water en verwarming. De komende jaren zullen nieuwe technieken worden 
ontwikkeld. Die bieden nieuwe mogelijkheden en kansen. De TVW zal dan ook iedere vijf 
jaar worden geëvalueerd en zo nodig worden bijgesteld. 

Wachten op nieuwe technieken of oplossingen is echter geen optie. We moeten nu beginnen, 
omdat de warmtetransitie een enorme (technische en financiële) operatie is. Het kost veel 
tijd om hierin stappen te zetten. Als we niet nu beginnen, zijn we in 2050 niet klaar. Juist 
door stapsgewijs, samen met inwoners, toe te werken naar een aardgasvrij Oosterhout 
weten inwoners waar ze aan toe zijn. 

De transitie naar een aardgasvrij Oosterhout zal flinke gevolgen hebben voor onze inwoners. 
In de TVW beschrijven wij hoe wij denken dat we de benodigde stappen zo goed mogelijk 
kunnen zetten, zodat we het doel – in 2050 geen aardgas meer gebruiken voor verwarming, 
warm water en koken in woningen – kunnen behalen.  

5

Aardgasvrij Oosterhout Transitievisie Warmte |2. ACHTERGROND 

De Transitievisie Warmte van de gemeente Oosterhout staat niet op zichzelf. De visie 
vloeit voort uit een internationaal gedragen doel, dat in 2015 is vastgelegd in het VN-
Klimaatakkoord van Parijs.  

Klimaatakkoord 
In het Klimaatakkoord van Parijs hebben de leden van de Verenigde Naties afgesproken 
dat de opwarming van de aarde beperkt wordt tot ruim onder de 2 graden Celsius, met 
een duidelijk zicht op 1,5 graden Celsius. Nederland heeft dit akkoord ook ondertekend. De 
lidstaten van de Europese Unie hebben met elkaar bepaald dat de EU in 2030 minimaal 40% 
minder broeikasgassen moet uitstoten ten opzichte van 1990. Nederland heeft vervolgens in 
2019 een nationaal Klimaatakkoord gesloten, dat is ondertekend door de overheid, bedrijven 
en maatschappelijke organisaties. De doelen in dit akkoord zijn: 49% minder CO2-uitstoot 
in 2030 ten opzichte van 1990 en 95% minder CO2-uitstoot in 2050 ten opzichte van 1990.  

Gaskraan Groningen dicht 
De aardgaswinning in Groningen wordt de komende jaren stopgezet; vanaf medio 2022 is 
het gas uit het Groningenveld alleen nog beschikbaar als reservemiddel in uitzonderlijke 
situaties. De gaswinning in Groningen heeft ons jarenlang voorzien van relatief goedkope 
warmte, maar dat voordeel weegt inmiddels niet meer op tegen de aardbevingen en de 
gevolgen hiervan voor de veiligheid van Groningers. Daarnaast willen we niet afhankelijk 
worden van aardgas uit andere landen.  

Transitievisie Warmte uiterlijk in 2021 
In het nationaal Klimaatakkoord is afgesproken dat alle gemeenten uiterlijk in 2021 een 
Transitievisie Warmte (TVW) opleveren. In deze transitievisie maken gemeenten inzichtelijk 
wanneer zij welke wijken of buurten van het aardgas afkoppelen en de overstap maken 
naar een duurzame manier om te koken, de huizen te verwarmen en ze van warm water 
te voorzien. Het gaat daarbij zowel om warmtebesparing (isolatie) als om een verandering 
van warmtebron. Ook wordt in de TVW vastgelegd hoe de keuze tot stand komt voor de 
wijken of buurten die als eerste aardgasvrij gemaakt kunnen worden. De transitievisie 
richt zich alleen op het aardgasvrij maken van woningen. Kantoren, winkelpanden en 
industriegebouwen vallen niet binnen deze visie. Daarvoor lopen separate – landelijke – 
trajecten. Wel kunnen eigenaren van winkelpanden of kantoren meeliften op collectieve 
maatregelen voor verduurzaming, omdat dit vaak om dezelfde maatregelen gaat die ook 
gelden voor woningen. 

6

| Aardgasvrij Oosterhout Transitievisie Warmte

3. SAMENHANG 

De Transitievisie Warmte van de gemeente Oosterhout hangt nauw samen met andere 
visies, strategieën en ambities.  

Regionale Energiestrategie 
Op regionaal niveau werkt Oosterhout samen met andere gemeenten aan de Regionale 
Energiestrategie West-Brabant (RES). De RES beschrijft regionale keuzes voor de 
grootschalige opwekking van duurzame energie en de warmtetransitie in de gebouwde 
omgeving. Er vindt afstemming plaats over de inzet van de beschikbare warmtebronnen 
(bijvoorbeeld het Amernet, restwarmte van Industrieterrein Moerdijk of aardwarmte).  

Een onderdeel van de RES is de Regionale Structuur Warmte (RSW). Hierin wordt onder 
meer bekeken of er warmtebronnen in de buurt van de gemeentegrens liggen, en door welke 
gemeente die dan het beste gebruikt kunnen worden. Deze afstemming met omliggende 
gemeenten voorkomt dat een warmtebron ten onrechte dubbel geclaimd wordt of juist 
onbenut blijft.  

Energietransitie versus warmtetransitie 
De energietransitie richt zich op de overgang naar een energiesysteem dat is 
gebaseerd op duurzame energiebronnen, in plaats van op fossiele energiebronnen. 
De warmtetransitie vloeit hieruit voort en richt zich op het aardgasvrij maken van 
woningen en het overstappen naar duurzame alternatieven voor koken, het verwarmen 
van woningen en kraanwater. 

Lokale duurzaamheidsambities 
De nota ‘Ambities voor de energietransitie Oosterhout 2030’ beschrijft onze ambities die 
samenhangen met de energie- en warmtetransitie. De ambities vallen grofweg uiteen 
in het besparen van energie en warmte (isoleren, zuinige apparaten, elektrisch vervoer, 
et cetera) en het opwekken van energie en warmte (zon- en windenergie, aquathermie, 
geothermie, et cetera).  

In de Routekaart Energietransitie 2019-2022 is vastgelegd hoe we invulling geven aan 
deze ambities tot en met 2022. Het opstellen van deze Transitievisie Warmte is een van de 
belangrijke onderdelen van de routekaart. 

 Aardgasvrij-ready en aardgasvrij 
Aardgasvrij-ready wil zeggen dat gebouwen klaar zijn om aardgasvrij te worden, maar 
dat dit op een later tijdstip plaatsvindt. Bijvoorbeeld omdat definitieve aansluiting op 
een duurzame warmtebron nog niet mogelijk of wenselijk is. Lang niet alle bestaande 
woningen zijn voldoende geïsoleerd. Het aardgasvrij-ready maken van een woning 
bestaat  uit  het  aanbrengen  van  goede  isolatie  en  het  overstappen  naar  koken  op 
een  elektrische  warmtebron.  De  bestaande  cv-ketel  kan  eventueel  gecombineerd 
worden met met een hybride warmtepomp. De overstap naar aardgasvrij bestaat dan 
alleen nog uit het vervangen van de verwarmingsbron door de best passende, meest 
gewenste en/of goedkoopste technische oplossing.  

7

Aardgasvrij Oosterhout Transitievisie Warmte |Aardgasvrij  betekent  dat  in  gebouwen  geen  aardgas  meer  gebruikt  wordt  voor 
koken, verwarmen of warm water. In plaats daarvan is er sprake van een duurzame 
warmtebron, zoals aardwarmte, elektriciteit of aquathermie. In sommige gevallen, 
zoals  bij  nieuwbouw,  is  het  gemakkelijker  om  een  woning  zonder  aardgas  te 
verwarmen. De isolatie is immers op orde en de kosten hiervan worden meegenomen 
bij de bouw. 

Totstandkoming Transitievisie Warmte 
Het kabinet stelt dat gemeenten een belangrijke regierol moeten vervullen in de 
warmtetransitie. En dat zij samen met het Rijk, netbeheerders, provincies, waterschappen 
en andere partijen tot een programmatische aanpak moeten komen om invulling te geven 
aan de transitie. De Transitievisie Warmte van de gemeente Oosterhout rust op twee pijlers: 

•  De uitkomsten van onderzoeken onder en gesprekken met 

inwoners en andere betrokken partijen. 

•  Technische analyses van de huidige woningvoorraad, de 

warmtevraag en mogelijke warmtebronnen. 

Meningen van inwoners en ondernemers 
In 2020 en 2021 zijn diverse onderzoeken uitgevoerd onder de inwoners om te achterhalen 
hoe zij denken over de warmtetransitie, op welke wijze zij willen worden betrokken en wat 
zij van de gemeente verwachten. Met een duurzaamheidsenquête onder het burgerpanel 
zijn de meningen van zowel de ondernemers als de inwoners van Oosterhout gepeild over 
het brede thema duurzame energie. Ingenieurs- en adviesbureau Antea Group heeft een 
‘Coalitiescan’ uitgevoerd. Dit betrof een verkenning naar de meningen en opvattingen van 
inwoners over energiezuinig en aardgasvrij wonen. 

Onderzoeksbureau Motivaction heeft onderzocht welke duurzame inwonersprofielen in 
Oosterhout dominant zijn en hoe we onze inwoners het beste kunnen benaderen en motiveren 
om mee te doen aan de energie- en warmtetransitie. In oktober 2021 heeft een eerste 
gesprek plaatsgevonden met vijftien betrokken inwoners over duurzaam en aardgasvrij 
leven en wat zij van de gemeente verwachten. De uitkomsten van deze onderzoeken staan 
in bijlage 1.  

De inwoners van Oosterhout hebben veel interesse in (aanvullende) mogelijkheden om 
energiezuinige maatregelen te treffen. Een deel van de inwoners treft al maatregelen, zoals 
zonnepanelen, warmtepompen, isolatie en LED-verlichting. Het onderwerp ‘aardgasvrij’ leeft 
onder de inwoners. Ze zijn benieuwd naar de plannen van de gemeente, maar hebben ook 
vragen en zorgen, met name over wat de transitie betekent voor hun persoonlijke situatie 
en hun eigen financiële bijdrage. Bij sommige inwoners leidt het noemen van ‘aardgasvrij’ 
tot irritatie en weerstand. Een deel van de inwoners wil expliciet ‘in control’ blijven over hun 
eigen situatie. Ze geven aan al veel te doen, en dit dus zelf (in hun eigen tempo) te willen 
blijven doen. Huurders voelen zich minder betrokken bij het onderwerp. Ze hebben er voor 
hun gevoel geen invloed op en/of te weinig geld om te investeren in duurzaam wonen.

8

| Aardgasvrij Oosterhout Transitievisie Warmte

Technische analyses 
De  technische  analyses  zijn  uitgevoerd  door  Antea  Group  en  adviesbureau  BDH.  Ook 
zijn  gesprekken  gevoerd  met  woningcorporatie  Thuisvester,  netbeheerder  Enexis  en 
warmtebedrijf Ennatuurlijk. Op regionaal niveau is gesproken met de werkgroep Amernet 
en de stuurgroep RES. De resultaten van deze analyses staan in bijlage 2.  

Uit de technische analyse blijkt het het noodzakelijk is om in Oosterhout te kiezen voor een 
combinatie van oplossingen, dus zowel voor collectieve- als voor individuele oplossingen. 
De warmtevraag en besparingspotentie in de gemeente Oosterhout verschillen namelijk 
significant van buurt tot buurt. Dit komt met name door het verschil in bouwjaren per 
deel  van  de  stad  –  de  ‘jonge’  buurten  komen  als  aanmerkelijk  energiezuiniger  uit  de 
analyse  dan  de  ‘oude’  buurten.  Wel  is  in  de  verschillende  stadsdelen  de  homogeniteit 
van bouwjaren en bouwstijlen hoog, wat gunstig is voor de toekomstige uitrol van een 
duurzame warmteoplossing. 

Alle onderzoeksrapporten zijn digitaal beschikbaar via www.duurzaamoosterhout.nl.

Toekomstgericht
De  komende  decennia  zijn  wij  bezig  onze  maatschappij  fossielvrij  in  te  richten.  Dat 
doen we voor onszelf, onze kinderen en onze kleinkinderen. De kinderen van nu zijn de 
bewoners van duurzame panden in 2050. Daarom willen wij ook het onderwijs betrekken 
bij het vormgeven van de plannen. Welke ideeën hebben scholieren over optimale isolatie, 
duurzame materialen en duurzame warmtebronnen? Wat moeten wij doen om woningen 
aantrekkelijk en betaalbaar te maken voor de nieuwe generatie? Wat zijn hun ideeën over 
collectiviteit? Willen zij eigenaar zijn van het warmtesysteem of zien zijn Warmte As A 
Service (WAAS) als beste oplossing? Er zijn genoeg vragen om een interessante dialoog 
te voeren met scholieren.

9

Aardgasvrij Oosterhout Transitievisie Warmte |4. DE OOSTERHOUTSE AANPAK 

De gemeente Oosterhout wil komen tot een betaalbaar, betrouwbaar en duurzaam 
alternatief voor het huidige aardgasgebruik. We zijn daarin realistisch. Oosterhout is 
geen koploper, maar we gaan wel ambitieus en voortvarend aan de slag. Dat doen we 
samen met onze inwoners ,volgens de Oosterhoutse aanpak. Deze aanpak is gebaseerd 
op zes uitgangspunten, waarmee we weloverwogen besluiten kunnen nemen.  

De Oosterhoutse aanpak kenmerkt zich door samen aan de slag te gaan en door duidelijkheid 
en openheid. De gemeente verstrekt duidelijke informatie en wekt geen verwachtingen die 
we niet waar kunnen maken. We maken samen alvast de stap naar aardgasvrij-ready en 
daarna die naar aardgasvrij. Voor beide stappen geldt dat we de inwoners helpen deze zo 
eenvoudig en kostenefficiënt mogelijk uit te voeren.  

Uitgangspunten 
De zes uitgangspunten van de Oosterhoutse aanpak zijn opgesteld op basis van de uitkomsten 
van de enquêtes onder de inwoners en de gesprekken met hen en de andere betrokken 
partijen – zoals netbeheerder Enexis, woningcorporatie Thuisvester en warmtebedrijf 
Ennatuurlijk (zie ook pagina's 8 en 9).  

De uitgangspunten vormen het hart van het proces naar een aardgasvrij Oosterhout. 
Hieronder lichten we ze alle zes toe: 
1   Wat we besparen, hoeven we niet op te wekken 
Het belangrijkste doel van de warmtetransitie is om de CO2-uitstoot terug te dringen en 
zo onze bijdrage aan klimaatverandering te verminderen. De gemeente Oosterhout zet 
daarom vol in op energiebesparing, door middel van isolatie.  

Goede isolatie – in combinatie met goede ventilatie – is goed voor het milieu, verlaagt de 
energierekening en verbetert het comfort in de woning. Effectieve isolatiemaatregelen zijn 
onder meer het isoleren van de buitenmuur, het dak en de vloer en het plaatsen van goed 
isolerend glas. Door deze maatregelen vermindert de energievraag; bovendien kan de 
temperatuur van het verwarmingswater omlaag. Dat laatste zorgt voor extra besparing – 
zowel wat betreft CO2-uitstoot als financieel – en maakt het mogelijk dat meerdere duurzame 
bronnen kansrijk zijn voor het verwarmen van woningen. Sommige warmtebronnen zijn 
namelijk vooral geschikt voor het leveren van lage temperatuurverwarming.  

We stimuleren de inwoners om hun woning aardgasvrij-ready te maken en we ondersteunen 
hen daarbij met informatie, advies en collectieve inkoopacties. Met het isoleren van huizen 
kan nu al worden gestart. De eerste inkoopacties voor het nemen van isolatiemaatregelen 
zijn succesvol afgerond.

2  Samen 
We betrekken de inwoners, ondernemers en andere (lokale) partijen intensief bij het bereiken 
van een aardgasvrij Oosterhout. Zij kunnen meepraten, meedenken en meebeslissen over 
het proces en de invulling ervan in hun eigen buurt of wijk. We proberen daarbij iedereen 
aan boord te krijgen en te houden.  

10

| Aardgasvrij Oosterhout Transitievisie Warmte

Groepen inwoners, buurten of wijken die aan de slag willen met het aardgasvrij(-ready) 
maken van hun woningen hoeven niet te wachten op gemeentelijke projecten. De gemeente 
stelt zich hierbij faciliterend en stimulerend op. We geven dit eigen initiatief zoveel mogelijk 
de ruimte en ondersteunen het actief.  

We werken samen met Thuisvester, onze regionale partners (buurgemeenten, Ennatuurlijk, 
Enexis, Waterschap Brabantse Delta), Oosterhout Nieuwe Energie, het Regionaal 
Energieloket, Stichting Buurkracht en het lokale bedrijfsleven. Iedere partij draagt bij aan 
het doel van de warmtevisie, vanuit de eigen rol en verantwoordelijkheid. Om voldoende 
kennis en capaciteit beschikbaar te hebben, zullen wij extra personeel aannemen. Ook 
zullen wij met de gemeenten van de Regionale Energiestrategie (RES) overleggen over het 
oprichten van een kennispool.

We streven naar projecten die bijdragen aan de lokale economie en die – waar dat mogelijk 
is – leiden tot extra banen en bedrijvigheid. 

Onafhankelijk advies: Oosterhout Nieuwe Energie en Regionaal Energieloket 
De gemeente Oosterhout werkt samen met de energiecoöperatie Oosterhout Nieuwe 
Energie (ONE) en het Regionaal Energieloket om inwoners te informeren, ondersteunen 
en faciliteren bij het verduurzamen van hun huis.  

ONE is een onafhankelijke vrijwilligersorganisatie met kennis van zaken en de markt 
(weten wat er te koop is). Zij geven onafhankelijk, vrijblijvend en laagdrempelig advies 
aan andere inwoners. Onderdeel van ONE zijn bijvoorbeeld de energiecoaches die 
huisbezoeken afleggen en helpen bij het verduurzamen van de woning. Het Regionaal 
Energieloket is een samenwerking tussen gemeenten, lokale organisaties en het 
bedrijfsleven. Het biedt ook ondersteuning bij het organiseren van onder andere 
collectieve energiebesparingsacties. 

3   Betaalbaar  
De warmtetransitie moet betaalbaar zijn, zowel voor huurders als voor woningeigenaren. 
Ook mensen met minder geld moeten mee kunnen doen. Bovendien willen we dat alle 
bewoners hun woning op een comfortabele manier warm genoeg kunnen krijgen.  

In het Klimaatakkoord staat dat zoveel mogelijk wordt gestreefd naar ‘woonlastenneutraliteit’: 
het gelijk blijven of lager worden van de maandelijkse lasten die een huishouden betaalt 
aan energie en hypotheeklast of huur. De warmtetarieven voor warmtenetten zijn wettelijk 
gemaximeerd door de Warmtewet, om te zorgen dat kleinverbruikers ‘Niet Meer Dan 
Anders’ betalen (NMDA-principe). Ook Warmtebedrijven als Ennatuurlijk zijn wettelijk 
genormeerd wat betreft de toegestane winstmarges1. ‘Niet meer dan anders’ is ook voor 
de gemeente Oosterhout het uitgangspunt als het gaat om de kosten van de transitie naar 
aardgasvrije woningen.  

Niet alle inwoners kunnen en willen investeringen doen voor het aardgasvrij maken van 
hun woning. Er zijn diverse rijkssubsidies beschikbaar, maar die zijn niet toereikend om 
hele wijken of buurten woonlastenneutraal aardgasvrij te maken. Dit komt deels doordat 

1 De verwachting is dat op de middellange termijn voor ‘warmte’ een zelfde soort markt gaat ontstaan als voor elektriciteit, 
met een onderscheid tussen producent, netbeheerder en leverancier van warmte).

11

Aardgasvrij Oosterhout Transitievisie Warmte |de subsidies de kosten niet dekken; veel vaker is het een financieringsprobleem. De kosten 
van een warmtenetaansluiting of individuele (all electric) oplossingen lopen vaak voor de 
baten uit. De gemeente Oosterhout zal onderzoeken welke rol en verantwoordelijkheid 
zij kan nemen in de (voor)financiering van maatregelen, bijvoorbeeld in de vorm van een 
revolverend fonds of via de inzet van leningen. Een andere mogelijkheid is het fungeren 
als (mede)ontwikkelaar en/of beheerder van de uitbreiding van het warmtenet. Hiermee 
zou de investering voor de aanleg door de gemeente gedragen kunnen worden, en niet 
terechtkomen bij individuele huishoudens. 

Betaalbaarheid bepaalt ook mede de volgorde waarin kernen of buurten aardgasvrij 
worden. Voor buurten waar de overstap nu nog lastig of extra kostbaar is, wachten we eerst 
technologische ontwikkelingen af en kiezen we voor een lager tempo of een betaalbare 
tussenstap, zoals aardgasvrij-ready maken of een hybride oplossing (zoals een hybride 
warmtepomp). Van bewoners horen wij dat de overstap van koken op aardgas naar elektrisch 
koken een financiële drempel kan zijn. Daarom onderzoeken wij of er bijvoorbeeld een 
gemeentelijk fonds kan worden opgericht om deze kosten over meerdere jaren te verspreiden.

We streven naar warmteoplossingen met de meest optimale kosten en baten. Daarbij 
kijken we naar de combinatie van gebouw-gebonden maatregelen, energie-infrastructuur 
en energiebronnen. Deze combinatie kan per wijk of buurt verschillen. We starten op de 
plekken waar de kosten het laagst zijn, met een oplossing waarbij inwoners niet meer 
betalen dan in de huidige situatie, en waar de keuze voor een alternatief voor aardgas het 
meest zeker is. 
4   Keuzevrijheid 
De  inwoners  en  gebouweigenaren  worden  altijd  betrokken  bij  de  keuze  voor  de 
warmtevoorziening in hun wijk of buurt. Een collectieve oplossing is vaak kosteneffectief; 
door gezamenlijk op te trekken kunnen onnodig hoge kosten mogelijk worden voorkomen. 
Wel is het belangrijk dat er in de wijk een hoge participatiegraad is.

Inwoners hebben echter altijd een vrije keuze; ze kunnen besluiten om niet mee te doen met 
de gekozen collectieve oplossing voor hun wijk en de voorkeur geven aan een individuele 
oplossing. Wettelijk bestaat er geen mogelijkheid om woningeigenaren te dwingen mee te 
doen met een collectieve oplossing in de wijk. Ook kunnen we ze niet dwingen tot het nemen 
van maatregelen of het doen van investeringen in hun huis. We zullen woningeigenaren zoveel 
mogelijk stimuleren om mee te doen en ze faciliteren, ongeacht de keuze die zij maken.    

5   Meekoppelen 
We zoeken naar logische samenhang met projecten van het bedrijfsleven, het onderwijs, 
zorginstellingen, wijkverenigingen, et cetera. We hebben aandacht voor handige combinaties 
die leiden tot verbetering van de leefomgeving en/of de woningkwaliteit. 

Waar we grootschalige (onderhouds- of ontwikkel-) werkzaamheden kunnen combineren, 
doen we dat. De onderhoudsplanning van woningbouwcorporaties, activiteiten op 
nieuwbouwlocaties en/of werkzaamheden aan bijvoorbeeld riool, waterleiding of 
infrastructuur, kunnen aanleiding zijn om direct met de buurt een stap naar aardgasvrij of 
aardgasvrij-ready te zetten. Ook de leeftijd van het aardgasnet is een belangrijke factor. 
Door stap voor stap (en op meerdere locaties tegelijkertijd) voortgang te boeken, brengt 
de gemeente vaart in het proces van het aardgasvrij maken van de gebouwde omgeving. 

12

| Aardgasvrij Oosterhout Transitievisie Warmte

Voor particulieren en bedrijven vormen een verhuizing of verbouwing vaak een geschikt 
moment voor het nemen van (no-regret2) energiemaatregelen. De gemeente probeert 
eigenaren te stimuleren om gebruik te maken van deze momenten. Er zal een informatiepakket 
worden samengesteld dat meegestuurd kan worden bij een vergunningverlening of bij 
de aankoop van een woning. Op die manier kan de overgang naar aardgasvrij soepel en 
kostenefficiënt verlopen. 
 

6   Schaalbaarheid 
Als we kansen zien om grote slagen te maken, onderzoeken we of we daar kunnen starten 
met het traject om te komen tot een aardgasvrije buurt of wijk. Bijvoorbeeld samen met 
grote gebouweigenaren, zoals woningcorporaties, scholen en verzorgingshuizen. Dit sluit 
aan bij het idee uit het Klimaatakkoord dat corporatiewoningen fungeren als ‘startmotor’ 
voor veranderingen in de buurt, dankzij grootschalige isolatieprojecten of de aanleg 
van een alternatieve warmtebron voor de hele buurt. Een grootschalige aanpak is vaak 
kostenefficiënter dan veel kleinschalige maatregelen. 

Buurten waarvan de aanpak aansluitend uitgerold kan worden in andere (aangrenzende) 
buurten hebben de voorkeur. Dit om het leereffect in de rest van de gemeente te benutten. We 
kijken natuurlijk ook over de gemeentegrenzen heen: oplossingen die in andere gemeenten 
al tot succes hebben geleid in vergelijkbare buurttypen, passen we zo mogelijk toe. 

Als blijkt dat de kosten relatief laag zijn of veel lager worden bij het betrekken van een 
groter aantal woningen, kunnen we opschalen naar een hoger tempo en meer buurten 
voor 2030 aardgasvrij maken. 

2 Maatregelen waar je geen spijt van krijgt.

13

Aardgasvrij Oosterhout Transitievisie Warmte |5. PROCES 

De gemeente Oosterhout streeft ernaar om de warmtetransitie zoveel mogelijk samen 
met inwoners, maatschappelijke partners en bedrijven uit te voeren. De TVW is dan ook 
geen dichtgetimmerd plan, maar geeft de kaders aan waarbinnen de komende jaren 
samenwerkingsprocessen en projecten worden opgestart. De transitie naar aardgasvrij 
in 2050 kan niet voor iedereen even snel gaan. Ook kunnen we niet elke wijk tegelijk 
aanpakken. Dat hoeft ook niet; we hebben de tijd tot 2050. We gaan stap voor stap. Maar 
dat wil niet zeggen dat we blijven afwachten. We zijn immers al aan de slag. 

WAP en WUP 
Deze Transitievisie Warmte wordt uiteindelijk uitgewerkt in plannen per wijk of buurt. Wij 
maken daarbij onderscheid in een Wijk-Aanpakplan (WAP) en een Wijk-Uitvoeringsplan 
(WUP).  

In het brede WAP wordt in algemene zin beschreven hoe het proces verloopt als een variant 
(zoals een warmtenet, aquathermie, individuele oplossingen) wordt gekozen voor het 
duurzaam verwarmen van een bepaalde wijk. Vanuit dit Wijk-Aanpakplan komen we tot 
een Wijk-Uitvoeringsplan.  

In een WUP worden in detail het proces, het ontwerp, de planning en de oplossing(en) 
beschreven om daadwerkelijk deze wijk of buurt aardgasvrij te maken. Het opstellen van 
een WAP en een WUP gebeurt altijd samen met de inwoners, de woningcorporatie en de 
overige betrokken partijen. 

Initiatieven ondersteunen 
De komende jaren zullen naar verwachting veel inwoners uit eigen beweging hun woning 
(deels) willen verduurzamen. Dat merken we nu al! Omdat ze het belangrijk vinden, omdat 
ze comfortabeler willen wonen of omdat het op termijn goedkoper is. Tot aan 2050 zal 
in alle woningen tenminste één keer de cv-installatie vervangen worden of krijgt een 
huis een andere eigenaar. Dit zijn natuurlijke momenten waarop we de inwoners kunnen 
bereiken en ondersteunen bij het maken van duurzame keuzes. Inwoners die vanuit eigen 
interesse of passie voor duurzaamheid hun huis willen verduurzamen, kunnen hierbij 
ondersteuning krijgen van de lokale energiecoöperatie Oosterhout Nieuwe Energie (ONE) 
en/of het Regionaal Energieloket. 

Buurt- en wijkaanpak Buurkracht 
De Buurtaanpak van stichting Buurkracht (www.buurkracht.nl) is erop gericht om inwoners 
te betrekken en enthousiasmeren bij veranderingen in hun buurt. Buurkracht laat het 
initiatief voor deze veranderingen ontstaan bij inwoners van de gemeente, dus van onderop.  

In het najaar van 2021 start de buurtaanpak in Oosterhout met het werven van drie 
buurtteams. De drie teams werken onder begeleiding van Buurkracht binnen tien tot twaalf 
weken naar een buurtaanbod voor een energiemaatregel, zoals zonnepanelen of isolatie. 
Het aanbod wordt in de drie buurten bekendgemaakt en op een buurtbijeenkomst toegelicht.  

Vanaf 2022 gaan we – in samenwerking met Buurkracht – ervaring opdoen met de 
ontwikkeling van een wijkaanpak. We starten met een pilot . Een wijkaanpak is gebaseerd 
op het identificeren en organiseren van voortrekkers en initiatiefnemers in een wijk. 

14

| Aardgasvrij Oosterhout Transitievisie Warmte

Het plan ondersteunt gemeenten bij het sneller aardgasvrij zijn en komt tot stand in 
nauwe samenspraak met inwoners. Het vertrouwen van de inwoners is daarbij cruciaal. 
De Wijkaanpak Energie van Buurkracht is een bewezen aanpak, gebaseerd op gedegen 
onderzoek en persoonlijk contact in de buurt. 

De Wijkaanpak Energie bestaat uit vijf fases met elk een eigen focus. Van het vaststellen 
van de wijk(en) waar de aanpak wordt uitgerold tot een andere kennismaking met de wijk 
en het aangaan van relaties met kartrekkers. Zo groeit de bewustwording en het begrip 
voor de energietransitie en werken wijkbewoners toe naar een breed gedragen Wijk-
Aanpakplan voor een aardgasvrije wijk. In diverse wijken in Den Bosch en Eindhoven heeft 
deze manier van werken al een wijkplan opgeleverd. Ook andere gemeenten, zoals Deventer, 
Heerhugowaard en Amsterdam, zijn gestart met de Wijkaanpak Energie van Buurkracht. 

Aardgasvrij-ready maken 
Ongeacht de keuze voor een aardgasvrije warmtevoorziening is het zinvol om de woning te 
isoleren. Dit reduceert de warmtevraag in een woning en dat leidt tot minder CO2-uitstoot. 
Een huis dat aardgasvrij-ready is, is vervolgens veel makkelijker aardgasvrij te maken dan 
een huis dat nog niet is geïsoleerd. Daarom stimuleren we woningeigenaren door middel 
van bijvoorbeeld collectieve inkoopacties voor duurzame maatregelen of het verstrekken 
van een duurzaamheidslening. We gaan ook onderzoeken of we met collectieve inkoopacties 
inwoners kunnen verleiden tot de overstap naar elektrisch koken.  

Recente bouw 
Speciale aandacht hebben we voor woningen die in de afgelopen twintig jaar zijn gebouwd 
(met energielabel B of beter), zoals in de Vlindervallei en De Contreie. De woningen die 
hier zijn gebouwd zijn maximaal twintig jaar oud. De meeste woningen zijn voorzien van 
een cv-ketel. Een cv-ketel gaat gemiddeld ongeveer vijftien jaar mee, en zal daarom in 
veel van deze woningen in de komende tien jaar aan vervanging toe zijn. Het gaat om goed 
geïsoleerde woningen, die daardoor waarschijnlijk eenvoudig geschikt te maken zijn om 
te verwarmen door middel van een (hybride) warmtepomp. 

15

Aardgasvrij Oosterhout Transitievisie Warmte |6. TIJDPAD 

We moeten nu aan de slag met het aardgasvrij maken van Oosterhout, anders zijn we in 
2050 niet klaar. We blijven realistisch in wat we kunnen; het einddoel is immers pas in 2050 
aardgasvrij. Wel is in het nationaal Klimaatakkoord ook een tussendoel vastgelegd; 20% 
van de bestaande woningvoorraad moet in 2030 aardgasvrij(-ready) zijn. In Oosterhout 
gaat het om ongeveer 5000 woningen. De nieuwbouw die vanaf 2020 al gasloos wordt 
gerealiseerd telt hierbij niet mee. 

Oosterhout verplicht zich om in 2030 daadwerkelijk 20% van de bestaande woningen 
aardgasvrij te hebben gemaakt. Dit is ambitieus. Gezien de afhankelijkheid van vele factoren, 
waaronder bijdragen van het Rijk (zie kader), moeten we realistisch blijven. De 20% betreft 
overigens de woningen die voor 2021 zijn gebouwd, omdat vanaf juli 2020 de wetgeving is 
aangepast en nieuwe projecten in principe zonder gasaansluiting worden ontwikkeld. 

De Transitievisie Warmte is een langetermijnvisie, maar vormt vooral het startpunt om met 
elkaar aan het werk te gaan. We zoeken daarom samen naar (pilot)projecten, afspraken 
over samenwerking tussen verschillende partijen en een heldere tijdlijn. Wij gaan jaarlijks 
monitoren of we op koers liggen. Als er vertraging dreigt te ontstaan, wordt geanalyseerd 
waardoor dat komt. Daarna worden maatregelen genomen om te versnellen.

Vooral in de eerste fase zullen het de woningcorporatie Thuisvester, het warmtebedrijf 
Ennatuurlijk en de netbeheerder Enexis zijn die de beweging op gang brengen én tot forse 
investeringen overgaan. Bovendien hebben zij een groot deel van de benodigde kennis en 
middelen in huis om de warmtetransitie tot een succes te maken én is er sprake van grote 
wederkerige afhankelijkheid tussen de partijen. 

Bij de eerste aardgasvrije buurten worden de nu bekende oplossingen gebruikt (zie pagina 
31). Daarbij blijven we oog houden voor nieuwe ontwikkelingen en innovatie en nemen deze 
mee in de overweging voor de keuze van toekomstige oplossingen.  

Eens per vijf jaar zullen we de transitievisie voeden met de nieuwste kennis, en nieuwe 
technieken opnemen. Vernieuwing zoeken we ook door op innovatieve manier met elkaar 
samen  te  werken.  Denk  aan  bewonerscollectieven  die  initiatief  nemen  en/of  eigenaar 
worden van (een deel van) een energiesysteem. Of de gemeente die eigenaar wordt van 
het warmtenet, zodat kosten voor de aanleg daarvan gesocialiseerd worden – vergoed 
door de maatschappij in plaats van door individuele huishoudens. 

Snelheid (mede) afhankelijk van keuzes vanuit het Rijk 
De warmtetransitie is sterk afhankelijk van duidelijkheid over financiering vanuit 
het Rijk. Op dit moment worden vooral de stap naar aardgasvrij-ready (isoleren) en 
individuele warmteoplossingen ondersteund met subsidies. Collectieve oplossingen bij 
het volledig aardgasvrij maken van hele wijken worden op dit moment niet financieel 
ondersteund, terwijl veel inwoners de kosten niet kunnen dragen of financieren. De 
verwachting is dat het Rijk op een zeker moment budget beschikbaar stelt voor de 
uitvoering van collectieve oplossingen.   

We  blijven  intussen  met  onze  inwoners  in  gesprek.  Dit  doen  we  door  regelmatig 
gemeentebrede  bewonersgesprekken  te  organiseren,  zoals  in  oktober  2021.  Hierbij 
komt steeds een ander thema of onderwerp aan de orde. Ook gaan we vanaf 2022 met 
‘The Green House’ de wijken in. Dit mobiele tiny house wordt de ontmoetingsplek voor 
inwoners met interesse in verduurzaming. 

Zonder of met beperkte middelen van het Rijk zal het tempo dat geschetst is in deze 
Transitievisie Warmte moeten worden bijgesteld. We zullen dan in minder gebieden 
starten met de verkenning en het opstellen van een Wijk-Aanpakplan.

16

| Aardgasvrij Oosterhout Transitievisie Warmte

Korte termijn (fase 1: 2022-2030) 
De  komende  jaren  (tot  2025)  informeren  we  de  inwoners  over  wat  zij  nu  vast  kunnen 
doen om hun woningen te verduurzamen en aardgasvrij-ready te maken (zie pagina 7), 
vooruitlopend op de overstap naar aardgasvrij. De nadruk ligt daarbij op energiebesparing 
door isolatie. We gaan hiervoor samen met Oosterhout Nieuwe Energie de wijken in met 
‘The Green House’. 

Daarnaast gaan we in een aantal buurten onderzoek doen naar de haalbaarheid en bereidheid 
om de stap naar aardgasvrij te zetten, voor het realiseren van de 20% aardgasvrij-doelstelling. 
We benadrukken dat we in deze buurten starten met onderzoek, maar dat nog niet besloten 
is wanneer en hoe de buurten aardgasvrij worden. De haalbaarheid en financiële gevolgen 
van diverse oplossingen worden doorgerekend. We gaan het proces open in en zien deze 
fase als een pilot waarvan we willen leren. 

Uitbreiding warmtenet
We starten met een haalbaarheidsonderzoek naar de uitbreiding van het warmtenet in 
Dommelbergen, Oosterheide en Strijen. In potentie kunnen we daarmee op termijn mogelijk 
al ongeveer 4000 woningen aardgasvrij maken. Deze woningen worden dan aangesloten op 
een centraal warmtenet dat nu via Dommelbergen Oosterhout binnenkomt. In Dommelbergen 
is nu één buurt (Beemdenbuurt, circa 900 woningen) aangesloten op het warmtenet. Op 
korte termijn kunnen drie buurten extra worden aangesloten. Voor de overige vier buurten 
is extra onderzoek nodig naar de meest kostenefficiënte oplossing. Omdat de woningen 
verder weg liggen en er meer vrijstaande woningen zijn gebouwd, hoeft een warmtenet 
niet de beste oplossing te zijn.

In 2022 starten we met het proces om uiteindelijk te komen tot een Wijk-Aanpakplan (zie 
ook pagina 14). Dit betreft een pilot die we vormgeven met Buurkracht. We onderzoeken 
met de inwoners, Thuisvester, netbeheerder Enexis en Ennatuurlijk of er een technisch- 
en economisch haalbare businesscase gecreëerd kan worden. Daarvoor richten we een 
participatieproces in. De voorkeursvariant van het warmtenet wordt allereerst onderzocht. 
Deze collectieve oplossing vergt een hoge participatiegraag in de wijk om kostenefficient te 
zijn. Als deze oplossing niet haalbaar of betaalbaar blijkt, wordt naar andere oplossingen 
gekeken. 

Gelijktijdig met het proces om te komen tot een Wijk-Aanpakplan wordt ook onderzocht welke 
rol de gemeente kan spelen bij het betaalbaar houden van de warmteoplossing. Speciale 
aandacht gaat hierbij naar de mogelijkheid om (mede)ontwikkelaar en/of beheerder van 
de warmtenet-uitbreiding te worden.  

Met warmtebedrijf Ennatuurlijk onderzoeken we de haalbaarheid en wenselijkheid van het 
aansluiten van Oosterhout-Oost en -Zuid op het bestaande warmtenet en de mogelijkheid 
van het ontsluiten van een geothermiebron bij Den Hout. 

17

Aardgasvrij Oosterhout Transitievisie Warmte |Amernet wordt warmtenet Midden- en West-Brabant
Het bestaande warmtenet is bekend als het Amernet. In Geertruidenberg produceert de 
Amercentrale nu de warmte, voldoende voor circa 47.000 woningen en 375 bedrijven. 
Het Amerwarmtenet wordt omgebouwd naar een vierde generatie-warmtenet Midden- 
en West-Brabant. De warmtebron wordt nu omgebouwd van aardgas en kolen naar 
biomassa. Als de woningen voldoende zijn geïsoleerd, kan de gewenste temperatuur 
omlaag van meer dan 70 graden Celsius naar minder dan 40 graden Celsius. Er worden 
duurzame warmtebronnen ontwikkeld bij Breda en Tilburg.

In 2050 zal het warmtenet Midden- en West-Brabant worden gevoed door geothermie, 
aquathermie, zonthermie en e-boilers, gecombineerd met warmteopslag. Geothermie is 
in de regio beschikbaar en wordt nu al ontwikkeld voor Terheijden (Het Traais Collectief) 
en het glastuinbouwgebied Plukmadese Polder. Nieuwe geothermiebronnen worden 
geplaatst ver van de drinkwaterwingebieden in Oosterhout en Dorst. Aquathermie kan 
worden gewonnen uit het Wilhelminakanaal en de Amer. Het gebruik van biomassa 
zal na 2027 versneld worden afgebouwd naar nul. De ontwikkeling van het warmtenet 
Midden- en West-Brabant is een samenwerking tussen de RES-regio's Midden- en 
West-Brabant.

Warmte-eilanden 
Bij de variant waarbij losse warmte-eilanden worden ontwikkeld, is het korte-termijnpotentieel 
aan aardgasvrij te maken woningen zo’n 800. We gaan op zoek naar een actieve buurt of 
wijk die zich als potentiële initiatiefnemer wil inzetten. We stimuleren en faciliteren deze 
potentiële initiatiefnemers met hulp en subsidies om een pilotproject op te zetten met een 
Wijk-Aanpakplan. Mogelijke wijken zijn: 

•  Vrachelen.  Bewoners  van  appartementencomplexen  in  Vrachelen  Noord/De 
Wijsterd hebben recent interesse getoond om aan de slag te gaan. Het aandeel van 
woningcorporatie Thuisvester is in deze wijk niet hoog en het betreft verder veelal 
grondgebonden woningen. Er zijn twee mogelijke warmtebronnen beschikbaar 
aquathermie en geothermie, naast all electric. In het gebied is industrie aanwezig met 
een redelijke warmtevraag, waarvoor deze bronnen ook gebruikt kunnen worden.  

•  Leijsenakkers. Bewoners van grondgebonden woningen tonen interesse, zo blijkt ook 
uit de coalitiescan. Het energielabel in beide delen van Oosterhout is wisselend; de 
homogeniteit van de woningen is hoog in Leijsenakkers. De warmtevraag is relatief 
hoog. Er is geen logische collectieve warmtebron voorhanden. Thuisvester heeft geen 
of weinig woningbezit in het gebied. 

Individuele oplossingen 
De haalbaarheid van individuele oplossingen (bijvoorbeeld met warmtepompen of individuele 
warmte-koude-opslag) is lastiger in te schatten, omdat inwoners daarvoor een individuele 
keuze kunnen maken. We denken dat het mogelijk is om uiterlijk in 2030 tenminste 750 
woningen met een individuele oplossing aardgasvrij te maken. Daarbij zal maatwerkadvies 
nodig zijn, omdat iedere woning toch net weer anders kan zijn.

We zetten in op het stimuleren van individuele oplossingen in West en de kerkdorpen Dorst, 
Den Hout en Oosteind (zie figuur 17). Dit zullen voornamelijk all electric-oplossingen 
zijn, mogelijk met als eerste stap een hybride tussenoplossing (hybride warmtepomp in 

18

| Aardgasvrij Oosterhout Transitievisie Warmte

combinatie met cv-ketel voor zeer koude dagen). We proberen aan te sluiten bij natuurlijke 
momenten – zoals verhuisbewegingen en verbouwingen – door samenwerking met makelaars 
en installatiebedrijven in Oosterhout. De gemeente, ONE en het Energieloket zorgen voor 
gerichte voorlichting aan bewoners. De betrokkenheid van netbeheerder Enexis is essentieel 
omdat het electriciteitsnet mogelijk verzwaard moet worden. Zie ook pagina 31. 

Middellange termijn (fase 2: 2030-2040) 
We gaan verder met van het gas afhalen van de eerste buurten die we in fase 1 hebben 
onderzocht, voor zover dit nog niet is gelukt. Dit doen we als de participatiegraad, technische 
onderzoeken en de businesscase goed uitpakken. Of dit realistisch is, zal moeten blijken 
uit de haalbaarheidsstudies die hierboven zijn beschreven. Het uitvoeren van de plannen 
kan ook meer tijd in beslag nemen dan we vooraf denken. Er zijn veel onzekerheden en 
factoren die meespelen. 

Op   de middellange termijn volgen de Wijk-Aanpakplannen (onderzoeken, haalbaarheids-
studies en procesaanpak) voor de buurten Centrum, Slotjes en Oosterheide. Onderzocht 
wordt welke technische variant (warmtenet, warmte-eiland of individuele oplossing) op 
dat moment het beste past. De haalbaarheid en financiële gevolgen van diverse opties 
worden doorgerekend. In deze buurten zien we kansen voor een verdere uitbreiding van het 
bestaande warmtenet, een collectieve warmtevoorziening per wijk, of een andere aanpak 
voor de buurt gezamenlijk.  

Er zijn niet direct aanknopingspunten om op de korte termijn te beginnen in deze wijken. 
We doen daarom eerst (proces)ervaringen op in de buurten die we op korte termijn gaan 
onderzoeken. Wel stellen we ons flexibel op: als zich in de tussentijd een groep enthousiaste 
inwoners meldt die aan de slag wil met het aardgasvrij maken van de woningen, dan zullen 
we dat initiatief faciliteren.  

Tussen 2030 en 2040 maken we een planning en aanpak voor het aardgasvrij maken van 
de wijken West en Vrachelen, de kerkdorpen en het buitengebied. Aangezien individuele 
oplossingen hier vooralsnog de enige optie vormen, is de aanpak maatwerk. Omdat de 
technologische ontwikkelingen snel gaan op het gebied van verduurzaming, zijn tegen die 
tijd wellicht nieuwe mogelijkheden beschikbaar om deze woningen aardgasvrij te maken. 

19

Aardgasvrij Oosterhout Transitievisie Warmte |Lange termijn (fase 3: 2040-2050) 
Fase  3  kenmerkt  zich  door  de  aanpak  van  de  ‘moeilijke  gevallen’  zoals  monumentale 
panden en het historisch centrum. Oosterhout heeft veel oude gebouwen en monumenten 
die lastig te verduurzamen zijn. Het is moeilijk om te bepalen wat de beste duurzame 
techniek  is;  daarom  wachten  we  de  technologische  ontwikkelingen  af.  Mogelijk  is 
duurzaam  gas  (waterstof  of  biogas)  hier  een  geschikte  oplossing,  maar  het  is  niet  te 
zeggen of daarvan op termijn in Nederland voldoende beschikbaar komt. Pas als daar 
meer duidelijkheid over is, starten we een verkenning voor deze buurten. 
Het  is  ook  bij  moeilijk  aan  te  pakken  panden  of  buurten  van  belang  zoveel  mogelijk 
energie te besparen en de woningen zo goed mogelijk voor te bereiden op aardgasvrij. We 
stimuleren en faciliteren inwoners in de tussentijd wel bij het isoleren van hun woning en 
het koken op elektriciteit. 

Vanaf  2040  starten  we  met  gedetailleerd  onderzoek  in  en  het  opstellen  van  Wijk-
Uitvoeringsplannen voor de wijken Slotjes en Oosterheide. Ook starten we vanaf 2040 met 
het  opstellen  van  de  Wijk-Uitvoeringsplannen  van  de  kerkdorpen  en  het  buitengebied. 
Uiterlijk in 2050 zullen de laatste buurten en dorpen aardgasvrij worden. We verwachten 
dat afkoppelen van deze laatste wijken sneller zal gaan dan in de eerste fase van deze 
transitie; doordat we ervaring hebben opgedaan met het te doorlopen proces, een deel 
van de inwoners zelfstandig tot verduurzaming van de woning is overgegaan en technische 
innovaties de stap gemakkelijker en wellicht goedkoper maken. 

20

| Aardgasvrij Oosterhout Transitievisie Warmte

BIJLAGE 1: MENINGEN VAN 
INWONERS EN ONDERNEMERS

In 2020 en 2021 is door middel van diverse onderzoeken onder de inwoners van Oosterhout 
een beeld verkregen van wat zij vinden van de warmtetransitie en wat de betekenis ervan 
is voor hun eigen woonsituatie. De uitkomsten zijn gebruikt voor het formuleren van de 
uitgangspunten en afwegingscriteria voor de aanpak om te werken naar een aardgasvrij 
Oosterhout in 2050 (de Oosterhoutse aanpak).  

Burgerpanel 
De gemeente Oosterhout maakt regelmatig gebruik van haar vaste burgerpanel om de 
mening over een specifiek thema te peilen. Het burgerpanel bestaat uit inwoners en 
ondernemers. Eind 2019-begin 2020 is een duurzaamheidsenquête uitgezet onder het 
burgerpanel. De enquête was breed opgezet om de mening over het thema duurzaamheid 
op te halen. Een kort overzicht van de uitkomsten: 

•  Zowel de ondernemers als de inwoners vinden de energietransitie over het geheel 
genomen belangrijk. Daar staat tegenover dat 10% van de ondernemers dit (zeer) 
onbelangrijk vindt, evenals 4% van de inwoners. 

•  De ondernemers willen vooral dat de gemeente grootschalige projecten faciliteert en 
stimuleert, en hen informeert over subsidiemogelijkheden. Inwoners willen daarnaast 
vooral meer (informatie over) subsidies. 

•  Gevraagd naar waar ondernemers over vijf jaar staan valt op dat bij zowel ondernemers 
als inwoners het overstappen naar een duurzaam verwarmingssysteem laag tot zeer 
laag scoort (6 respectievelijk 17%). 

•  Als het gaat om de betrokkenheid bij de verdere verduurzaming van Oosterhout geeft 
het grootste deel van de ondernemers aan vooral geïnformeerd te willen worden. Ook 
een groot deel van de inwoners wil dat, maar ongeveer een derde van de inwoners wil 
ook meedenken en/of meebeslissen.  

Coalitiescan (Antea Group) 
In  2020  was  er  een  vervolg  op  de  duurzaamheidsenquête,  specifiek  onder  inwoners. 
Aselect zijn 3300 huishoudens gevraagd om deel te nemen aan de coalitiescan. Ruim 10% 
heeft  aan  de  oproep  gehoor  gegeven  (347  huishoudens).  De  responsgraad  is  daarmee 
behoorlijk goed voor een dergelijke enquête en representatief voor het algemene beeld. 
Aan  de  hand  van  33  stellingen  zijn  de  ideeën  en  meningen  geïnventariseerd  die  de 
inwoners van Oosterhout hebben met betrekking tot energiezuinig- en aardgasvrij wonen. 
Daarnaast konden de inwoners aanvullende inbreng leveren via open vragen. 

Niet  verrassend  is  de  conclusie  dat  sprake  is  van  een  breed  palet  aan  meningen  en 
opvattingen; voor- en tegenstanders en alles ertussenin. De inwoners hebben wel veel 
interesse in (aanvullende) mogelijkheden om energiezuinige maatregelen te treffen. Een 
deel van de inwoners is al actief bezig met energiezuinige maatregelen zoals zonnepanelen, 
warmtepompen, isoleren, LED-verlichting, et cetera. 

Duidelijk is dat het onderwerp ‘aardgasvrij’ leeft onder de inwoners. Zij willen graag 
weten wat de plannen van de gemeente Oosterhout zijn. Aan de andere kant roept het 

21

Aardgasvrij Oosterhout Transitievisie Warmte |onderwerp veel vragen en zorgen op. Inwoners willen weten wat de transitie betekent 
voor hun persoonlijke situatie en maken zich zorgen over hun eigen financiële bijdrage. Bij 
sommige inwoners leidt het noemen van ‘aardgasvrij’ tot irritatie en weerstand.e

Een deel van de inwoners wil expliciet ‘in control’ blijven over hun eigen situatie. Ze geven 
aan al veel te doen, en dit dus zelf (in hun eigen tempo) te willen blijven doen. En het niet 
opgelegd krijgen vanuit de gemeente. 

Huurders voelen zich minder betrokken bij het onderwerp. Ze hebben er voor hun gevoel 
geen invloed op en/of te weinig geld om in te investeren duurzaam wonen. 

In alle wijken zijn uiteraard groepen inwoners te vinden die ‘bereidwillig’ zijn om mee 
te werken aan duurzaam wonen. De grootste groep deelnemers aan dit onderzoek op 
gemeenteniveau is ‘kritisch bereidwillig’. Bereidwillig, maar ook kritisch en calculerend 
zijn veel voorkomende kenmerken van deze denkgroep. Op basis van dit onderzoek blijken 
in de wijk Leijsenakkers en kerkdorp Den Hout zich de ‘meest bereidwillige’ inwoners te 
bevinden. In de wijk Vrachelen en kerkdorp Dorst is de bereidwilligheid voor de transitie 
naar aardgasvrij het kleinst.

Oosterhout
Oosterhout-Centrum  
Slotjes 
West 
Strijen 
Leijsenakkers  
Oosterheide  
Dommelbergen  
Vrachelen 
Den Hout  
Oosteind 
Dorst  

25% 15% 7%
24% 22% 10%
24% 15% 9%
28% 19% 7%
29% 16% 12%
29% 19% 10%
24% 19% 10%
24% 17% 8%
28% 15% 8%
28% 12% 10%
32% 12% 9%
27% 15% 8%

Positief t.o.v. duurzaam wonen

Enigszins postief t.o.v. duurzaam wonen

Enigszins negatief t.o.v. duurzaam wonen

Negatief t.o.v. duurzaam wonen

Figuur 1. De belangrijkste conclusies uit de coalitiescan: de mate waarin men - per wijk - positief of negatief tegen 
‘energieneutraal en aardgasvrij’ aankijkt. Het overzicht toont de vier meest voorkomende denkrichtingen per wijk. 
In totaal zijn er tien denkrichtingen; de percentages tellen daarom niet op tot 100. 

De uitvoering van de warmtetransitie heeft een flinke impact op de persoonlijke situatie 
van de inwoners van Oosterhout. Daarover leven zorgen. Het is daarom van belang hier 
zorgvuldig en tactvol mee om te gaan. Antea Group geeft hiervoor een aantal adviezen: 
•  Betrek inwoners tijdig bij het proces. Er is een duidelijke informatiebehoefte. Daarnaast 

wil ook een flink aantal meedenken, ideeën inbrengen en feedback geven. 

•  Beantwoord de kritische vragen die er zijn zo goed mogelijk. 
•  Denk mee in ‘maatwerk’-oplossingen. 
•  Luister echt naar de inwoners en doe iets met de inbreng, om te voorkomen dat de 

bereidwilligheid van inwoners afneemt. 

22

| Aardgasvrij Oosterhout Transitievisie Warmte

Vijf tinten groen (Motivaction) 
Het onderzoek van Motivaction richt zich op de indeling van de inwoners naar één van de 
vijf duurzaamheidsstijlen die uit grootschalig mentaliteitsonderzoek naar voren komen. 
Het idee daarachter is dat per stijl het betrekken van de inwoners een andere benadering 
en  andere  vormen  van  communicatie  vragen.  Sommige  groepen  zijn  makkelijker  te 
betrekken of mee te krijgen dan andere. 

1.  Verantwoordelijken zijn prima bij duurzaamheidsinitiatieven te betrekken. 
2.  Ontplooiers zien duurzaamheid als onderdeel van hun persoonlijke ontwikkeling en 

groei en zijn daarom wellicht interessant. 

3.  Plichtsgetrouwen zijn al uit zichzelf bereid sober te leven. Energiezuinig is dan ook 

geen probleem. 

4.  Structuurzoekers  hebben  weinig  met  duurzaamheid  en  zijn  daarom  lastiger  te 

motiveren tot het maken van duurzame keuzes. 

5.   Voor statusbewusten is duurzaamheid bijzaak; het product of de dienst moet vooral    
      (financieel) aantrekkelijk zijn of statusverhogend.

Wijk

Naam

#Inwoners

Plicht

Struct

Status

Verantw

Ontpl

WK082600 Wijk 00 Oosterhout-Centrum
WK082601 Wijk 01 Slotjes
WK082602 Wijk 02 West
WK082603 Wijk 03 Strijen
WK082604 Wijk 04 Leijsenakkers
WK082605 Wijk 05 Oosterheide
WK082606 Wijk 06 Dommelbergen
WK082607 Wijk 07 Vrachelen
WK082608 Wijk 08 Industrieterrein Zuid
WK082609 Wijk 09 Industrieterrein Noord

Wijk 10 Buitengebied 
Oosterhout

WK082610
WK082611 Wijk 11 den Hout
WK082612 Wijk 12 Oosteind
WK082613 Wijk 13 Dorst

Totaal Oosterhout

Nederland

5.430
7.405
2.040
3.815
1.405
8.895
13.550
7.315
140
45

195
1.265
1.220
3.225
55.945

~7,9M

17%
8%
14%
26%
24%
19%
14%
6%
0%

0%
0%
13%
12%
14%

13%

27%
42%
29%
35%
34%
38%
35%
34%
0%

0%
41%
29%
30%
35%

32%

30%
29%
25%
17%
15%
23%
26%
39%
100%

77%
44%
25%
22%
27%

23%

16%
11%
19%
17%
21%
13%
18%
11%
0%

23%
15%
20%
20%
15%

22%

Oosterhout totaal vooral:
Structuurzoekers en Statusbewusten

10%
10%
13%
6%
6%
7%
7%
10%
0%

0%
0%
13%
16%
9%

10%

Oververtegenwoordiging t.o.v. Nederland

Figuur 2. In Oosterhout zijn alle stromingen vertegenwoordigd, maar de structuurzoekers (35%) en statusbewusten 
(27%) vormen de grootste groepen.

Structuurzoekers houden van een gemakkelijk en regelmatig leven. Ze leven in het hier en 
nu en vinden genieten en gezelligheid zeer belangrijk. Als het gaat om duurzaamheid, zijn 
structuurzoekers de hekkensluiters. In het dagelijks leven houden ze zich weinig bezig met 
dit onderwerp. Om structuurzoekers te bereiken, moet het persoonlijke belang centraal 
staan en het onderwerp eenvoudig worden gehouden, zowel technisch als financieel. 
Benadruk risico’s en maak duidelijk hoe die kunnen worden weggenomen door garanties 
en zekerheden. Geef keuzes, maar niet te veel. Belangrijk kenmerk van de structuurzoekers 
is ook dat zij veel waarde hechten aan familie, de buurt en het verenigingsleven. Zij laten 
zich eerder overtuigen door een bekende of buurman en doen mee als er een buurtgerichte 
aanpak is. Voor deze groep is het inschakelen van Buurkracht een goede keuze.  

23

Aardgasvrij Oosterhout Transitievisie Warmte |Statusbewusten zijn individualistisch ingesteld en hun maatschappelijke betrokkenheid is 
terug te zien in ondernemerschap. Ze zijn ambitieus, prestatiegericht en zien de toekomst 
positief tegemoet. Ze streven in hun leven naar luxe en succes of hebben dit al bereikt. Meer 
dan anderen lopen statusbewusten warm voor technologische ontwikkelingen en innovatieve 
producten. Ze beschikken vaak als eersten over de nieuwste snufjes en schromen niet die 
aan anderen te laten zien. Om hen te bereiken, is het belangrijk om het persoonlijk belang 
aan te spreken: financieel voordeel, verhoging van status, gemak, comfort of techniek/ 
innovatie. Deze groep kan het beste bereikt worden met een individuele benadering via de 
acties van het Regionaal Energieloket en de lokale energiecoöperatie Oosterhout Nieuwe 
Energie (ONE). 

Het duurzame gesprek 
In oktober 2021 stonden midden in de bibliotheek twintig stoelen klaar voor Oosterhouters 
met een droom voor een duurzame toekomst voor Oosterhout. Het ‘duurzame gesprek’ 
maakte deel uit van de Duurzaam Oosterhout Week. Er waren mensen uit allerlei wijken en 
kerkdorpen van Oosterhout, zowel met een koophuis als een huurwoning. Opvallend was 
dat iedereen op zoek is naar duidelijkheid over wat de gemeente van plan is als we in de 
periode tot 2050 van het gas af moeten. De meeste mensen waren overigens al bezig met 
het verduurzamen van hun huis. Ze twijfelden nog over de stap die volgt na het aanbrengen 
van goede isolatie.  

Allerlei aandachtspuntspunten passeerden deze avond de revue, zoals;  

•  Een open en transparant proces  
•  Onafhankelijke procesbegeleiding 
•  Laagdrempelige en lokale inspraak (in de wijk)  
•  Financiële haalbaarheid voor iedereen 
•  Educatie/voorlichting 
•  Ervaringsverhalen en het gebruik van Wijkambassadeurs 

24

| Aardgasvrij Oosterhout Transitievisie Warmte

BIJLAGE 2: TECHNISCHE ANALYSE 

Verkend is op welke manier het doel van 5000 aardgasvrije woningen in 2030 gehaald 
kan  worden.  Op  dit  moment  heeft  Oosterhout  ongeveer  900  aardgasvrije  woningen 
(nieuwbouw  en  bestaande  bouw).  Uit  een  studie  van  Ennatuurlijk  blijkt  dat  bij  de 
uitbereiding van het bestaande warmtenet (we noemen dit de ‘backbone-variant) tot 
2040 bijna 10.000 woningen aardgasvrij gemaakt kunnen worden. 

Wijk

Dommelbergen

Strijen

Leijsenakkers

Centrum

West

Vrachelen

Slotjes

Oosterheide

Totaal

Aantal 
woningen
5.762

1.600

620

3.178

885

2.851

3.787

4.044

22.727

Potentie 
warmte
2.725

1.309

62

986

89

941

1.602

2.265

9.978

% potentie

47%

82%

10%

31%

10%

33%

42%

56%

44%

Figuur 3. Potentieel aantal woningen geschikt voor warmtenet in huidige situatie (Bron: Ennatuurlijk).

Bijna  alle  woningen  in  de  gemeente  gebruiken  aardgas  (op  dit  moment  zijn  zo’n  900 
woningen – op een totaal van 25.000 – volledig aardgasvrij). Het aardgas wordt gebruikt 
om het huis te verwarmen (via cv en radiatoren), om te koken, en voor warm water uit de 
kraan.  

Het hangt onder andere van het type woning en type buurt af, welke oplossing technisch 
het  meest  geschikt  en  kostenefficiënt  is  om  uiteindelijk  aardgasvrij  te  wonen.  Welke 
aanpassingen nodig zijn in de woning verschilt per oplossing.  

 In 2020 zijn de technische analyses uitgevoerd door twee ingenieursbureaus: Antea Group 
en BDH. De analyse bestaat uit de volgende componenten: 

•  Een nulmeting van de huidige situatie. Deze nulmeting bevat onder meer een analyse 
van het huidige energieverbruik, het woningcorporatiebestand en de leeftijd van de 
gasleidingen. 

•  Een inschatting van enerzijds warmtebesparingspotentie van woningen (hoe kunnen 
we  het  huis  met  minder  energie  verwarmen?)  en  anderzijds  opwekpotentie  van 
duurzame warmtebronnen (welke andere bron hebben we dan gas voor verwarmen 
van de huizen?).

•  Haalbare oplossingsrichtingen per wijk/kerkdorp.

25

Aardgasvrij Oosterhout Transitievisie Warmte |Huidig gasverbruik woningen in kWh/m2 per postcode gebied 

≤ 70 kWh/m2
71 - 100 kWh/m2
> 100 kWh/m2

Figuur 4. Huidig gasverbruik van kleinverbruikaansluitingen in kWh/m2 per postcodegebied. 
Nulmeting 
Analyse huidige energieverbruik 
De technische analyse start met een nulmeting; de huidige stand van zaken. Figuur 4 
presenteert het huidige gasverbruik voor kleinverbruik-aansluitingen. Uit deze analyse komen 
duidelijke verschillen per wijk naar voren. Zo is de ‘nieuwbouwwijk’ Vrachelen vrijwel geheel 
groen – wat de lage warmtelast reflecteert van deze relatief nieuwe woningen. Oftewel: 
de huizen zijn goed geïsoleerd en dus energiezuinig voor wat betreft warmtevoorziening. 
Oosterheide en de Slotjes daarentegen zijn voor het grootste deel rood. De warmtelast van 
deze naoorlogse woningen is een stuk hoger door een slechter isolatieniveau. Relatief veel 
energie is nodig om deze huizen te verwarmen. Dommelbergen – grotendeels gebouwd 
in de jaren 80 – balanceert op de grens tussen geel en rood. Hetzelfde geldt voor het 
centrum, waar jongere gebouwen en oude historische gebouwen elkaar afwisselen. Ook 
het verbruik in de kerkdorpen en het buitengebied is zeer divers door de mengeling van 
oudere en nieuwere wijken.  

Hoe minder gas gebruikt hoeft te worden voor het verwarmen van het huis – dus hoe 
beter geïsoleerd en energiezuinig het huis is – des te makkelijker is de overstap naar het 
aardgasvrij maken van de woning. Dit komt doordat het huis dan op een lagere temperatuur 
verwarmd kan worden. Bovendien zijn er meer alternatieve warmtebronnen inzetbaar.   

26

| Aardgasvrij Oosterhout Transitievisie Warmte

Woningcorporatiebestand 
De gemeente Oosterhout kent een relatief hoog woningcorporatiebezit (Thuisvester), 
met een brede verspreiding, maar vooral in Oosterheide, Slotjes, rond het centrum en 
in Dommelbergen. Interessant technisch gegeven hierbij is dat Thuisvester flink aan het 
werk is geweest om de huurwoningen te isoleren. Inmiddels heeft het bezit van Thuisvester 
gemiddeld energielabel B. Er zijn nog enkele woningen met label D of lager. Die vergen 
een specifieke aanpak. De label C-woningen worden komende jaren ook aangepakt en 
naar label A gebracht.  

De woningen met label B of hoger zijn dus wat betreft het verwarmen al aardgasvrij-
ready (koken kan in veel corporatiewoningen nog wel op gas). Dat maakt het mogelijk 
om deze woningen op een lagere temperatuur en dus energiezuinig te verwarmen. Dit 
is kostenefficiënt en geeft meer oplossingsmogelijkheden voor de stap naar aardgasvrij.

Figuur 5. Woningbestand van corporatie Thuisvester.

Leeftijd gasnetwerk 
Ook de leeftijd van het gasnetwerk van Enexis is geanalyseerd. Zoals te verwachten is het 
gasnetwerk in de nieuwbouwwijk Vrachelen het jongst. In het gebied rond het centrum en 
in de wijk Slotjes ligt eveneens een jong gasnet – dit is in de afgelopen tien tot vijftien jaar 
grotendeels vernieuwd. In Oosterheide ligt het oudste netwerk, gevolgd door Dommelbergen. 
Deze informatie is relevant, omdat het oude gasnetwerk een keer aan vervanging toe is. 
Dit zou dan ook het natuurlijke moment kunnen vormen voor de stap naar aardgasvrij. 
Overigens kan ook de vervanging van bijvoorbeeld de waterleiding aanleiding vormen om 
in een wijk of buurt aan de slag te gaan (‘meekoppelen’).  

De leeftijd van de gasnetten kan bij vervanging een koppelkans zijn voor het overstappen 
naar aardgasvrij. Nieuwere kunststof gasleidingen zijn ook geschikt voor duurzame gassen 
en hoeven daarom niet altijd verwijderd te worden. Een deel van het gasnet heeft (ook) 
een transportfunctie. Zolang er nog huizen zijn aangesloten op het gasnet houden deze 
leidingen hun functionaliteit en zullen ze blijven liggen. 

27

Aardgasvrij Oosterhout Transitievisie Warmte |Figuur 6. Leeftijd gasnetwerk Enexis. 
Besparingsmogelijkheden 
De tweede stap in de technische analyse is het in kaart brengen van de potentie tot besparing 
van de warmtevraag, en de opwek van duurzame warmte. Energiebesparing kan gerealiseerd 
worden door het verlagen van de warmtelast van een pand. Dit kan bereikt worden door 
isolatie. Een goed geïsoleerd pand kan op een lagere temperatuur (en dus met minder 
energie) worden verwarmd.

Warmtebesparingspotentie 
Er bestaan grote verschillen in besparingsmogelijkheden tussen buurten. Zo is er vrijwel 
geen besparingspotentie in Vrachelen. Dit is geen verrassing, want dit is een relatief 
nieuwe wijk. In Oosterheide daarentegen is een forse besparingspotentie. Een deel van 
deze besparingspotentie is overigens al gerealiseerd, doordat het isolatieniveau van het 
corporatiebezit van Thuisvester onlangs flink is verbeterd of de komende tijd wordt verbeterd 
(naar tenminste energielabel B).  

De lage besparingspotentie in Dommelbergen valt op: hier is namelijk wél een relatief hoge 
warmtelast. Dit is te verklaren door het bouwjaar van de woningen. Vanaf de jaren 80 is 
begonnen met het isoleren van woningen, maar de standaarden waren toen aanmerkelijk 
lager dan nu. Dit betekent dat het lastig is om nog additionele maatregelen te treffen in 
deze woningen. De eerdere genomen isolerende maatregelen zitten in de weg. Terwijl het 
isolatieniveau van woningen die eerder gebouwd zijn zónder isolatie (zoals de jaren 60) 
relatief makkelijk te verbeteren is.

28

| Aardgasvrij Oosterhout Transitievisie Warmte

Figuur 7. Besparingspotentie warmte bij kleinverbruikaansluitingen in gigajoule (GJ) per postcodegebied.

Energielabels - TOTAAL (%)

Figuur 8. Verdeling energielabels Oosterhout algemeen.

Figuur 9. Verdeling energielabels per wijk.

Figuur 10. Aantal gasaansluitingen per wijk.

Figuur 11. Gasverbruik per wijk.

29

Aardgasvrij Oosterhout Transitievisie Warmte |Om helemaal van het aardgas af te komen zijn er in de huidige situatie grofweg twee 
technische opties: 

1.  All electric: geheel elektrisch koken en verwarmen, bijvoorbeeld met (hybride-) 

warmtepompen, infraroodverwarming en/of in combinatie met zonneboilers. 

2.  Warmtenet(ten):dit is een collectief warmtesysteem voor een hele buurt of zelfs grote 
delen van Oosterhout. Warm water stroomt door leidingen onder de grond naar de huizen. 
Het warmtenet kan ook gevoed worden door aquathermie en/of geothermie. Daarnaast 
kan gekozen worden voor een kleinschalig zelfstandig warmtenet in een specifieke 
buurt, wijk of dorp of voor individuele warmte-koude-opslag. De Beemdenbuurt in 
Oosterhout is momenteel de enige buurt die wordt verwarmd via het grootschalige 
Amernet (waarop ook delen van Breda en Tilburg aangesloten zijn). Dit net wordt nu 
gevoed door de Amercentrale. 

Hoe zit het met biogas en waterstof? 
Groen gas (soms biogas genoemd) is geen optie voor het verwarmen van heel 
Oosterhout, omdat hiervan te weinig beschikbaar is en komt. Groen gas kan op termijn 
wel in beperkte mate een oplossing vormen voor (historische en moeilijk isoleerbare) 
individuele gebouwen of woningen, maar niet voor hele straten of wijken. Biogas zal 
vaak worden geproduceerd en direct worden gebruikt door de omringende industrie. 
Zo is op dit moment de Suiker Unie één van de grootste producenten van biogas 
in Nederland, uit hun reststromen van de suikerbieten. Het geproduceerde biogas 
wordt direct weer gebruikt in de eigen productieketen en vrachtwagens. Ook uit de 
Rioolwaterzuivering Dongemond kan in de toekomst wellicht een beperkte hoeveelheid 
biogas geproduceerd worden. Dit is relatief gezien een zeer kleine hoeveelheid en dus 
niet bruikbaar om delen van Oosterhout mee te verwarmen. 

Het grootschalig gebruik van duurzame groene waterstof voor het verwarmen van de 
Oosterhoutse woningen is vóór 2030 zeker geen optie. Groene waterstof is voorlopig 
nog zeer beperkt beschikbaar en relatief duur om te produceren. Groene waterstof 
is opgewekt met groene stroom. Waterstof die is geproduceerd met grijze stroom is 
immers niet duurzaam.  De techniek om waterstof te produceren is nog in ontwikkeling. 
Op dit moment is de techniek nog niet erg efficiënt en er gaat veel energie verloren bij 
de productie en verbranding van waterstof.  

Voor zover beschikbaar zal waterstof ook vooral ingezet worden voor zwaar transport 
en industriële processen. Met waterstof kan krachtige verbranding in gang worden 
gezet (met hoge temperaturen), wat bijvoorbeeld met elektriciteit moeilijker is. Die 
kracht en warmte is vooral voor de industrie van groot belang. Wellicht kan waterstof 
in de toekomst wel een oplossing bieden voor een deel van de (historische en moeilijk 
isoleerbare) woningen. Grootschalige levering van waterstof (via bestaande gasleidingen) 
voor particulieren wordt komende decennia nog niet verwacht. 

Individuele oplossingen 
De keuze voor individuele (all electric-) oplossingen kan voor veel woningen, mits goed 
geïsoleerd, uiteindelijk een goede zijn. Isolatie is belangrijk omdat het anders moeilijk is 
om het huis comfortabel te verwarmen. Wel betekent een grote hoeveelheid individuele 
elektrische oplossingen dat het elektriciteitsnet in de buurt of wijk meestal verzwaard moet 
worden om te kunnen voorzien in voldoende stroom. 

30

| Aardgasvrij Oosterhout Transitievisie Warmte

Individuele oplossingen zijn niet altijd kostenefficiënt of praktisch in de aanpak van een hele 
wijk of buurt, bijvoorbeeld omdat grote investeringen nodig zijn om het isolatieniveau te 
verbeteren. Ook kan het zijn dat het elektriciteitsnet te weinig capaciteit heeft om individuele 
oplossingen per woning te kunnen faciliteren. Collectieve warmtevoorzieningen – zoals het 
warmtenet gevoed vanuit de Amercentrale of met aquathermie – kunnen dan een uitkomst 
bieden.  

Collectieve bronnen voor warmte 
Er is op dit moment voldoende bronwarmte beschikbaar op het Amernet (warmtenet 
van Ennatuurlijk) om het warmtenet uit te breiden naar andere locaties in Oosterhout. 
De bestaande leiding die in Dommelbergen ligt, heeft echter onvoldoende capaciteit om 
doorgetrokken te worden door heel Oosterhout. Voor bijvoorbeeld het aansluiten van 
Oosterheide op het Amernet is een nieuwe aftakking van het bestaande warmtenet 
noodzakelijk. 

De beschikbare restwarmte is vooral geconcentreerd in de bedrijventerreinen – een enkele 
supermarkt daargelaten. Aquathermie is in ruime mate aanwezig in Oosterhout, vooral 
dankzij het Wilhelminakanaal. In potentie zit hier zoveel warmte dat het overgrote deel van 
Oosterhout hiermee verwarmd kan worden.  

Oosterhout heeft ook de mogelijkheid om een (diepe) geothermiebron te ontsluiten. De 
bodem in de buurt van Den Hout biedt hiertoe grote kansen (in Plukmade wordt hier ook 
naar gekeken en Breda gaat voor Terheijden ook een geothermiebron boren). Met de 
geothermiebron kan bijvoorbeeld het bestaande warmtenet worden gevoed (en via een 
extra aftakking van het warmtenet naar Breda ook Oosterheide). 

Potentiële duurzame warmtebronnen in Oosterhout 
•  TEO: Thermische Energie (=warmte) uit Oppervlaktewater 
•  TEA: Thermische Energie (= warmte) uit Afvalwater 
•  TED: Thermische Energie uit Drinkwater 
•  Biomassa  
•  Biogas  
•  Restwarmte binnen Oosterhout 
•  Geothermie 

31

Aardgasvrij Oosterhout Transitievisie Warmte |Figuur 12. Het bestaande warmtenet.
Oplossingsrichtingen 
Het in beeld brengen van oplossingsrichtingen is gebaseerd op twee factoren: warmtedichtheid 
op gebiedsniveau (bepalend voor het wel/niet haalbaar zijn van collectieve oplossingen) 
en warmtelast op pandniveau (bepalend voor het benodigde temperatuurniveau van de 
oplossing). Deze factoren zijn hieronder nader toegelicht: 

1.  Een collectieve versus individuele oplossing 

Een collectieve oplossing (warmtenet) is vooral geschikt vanaf een bepaalde 
warmtedichtheid. Dat betekent dat er voldoende vraag naar warmte moet zijn in een 
gebied, bijvoorbeeld doordat er veel (soortgelijke) rijwoningen of appartementen 
aanwezig zijn. Hoe groter de vraag, hoe kostenefficiënter de aanleg van een collectieve 
oplossing.  

2.  Het benodigde temperatuurniveau  

De  tweede  voorname  factor  die  het  alternatief  bepaalt,  is  het  benodigde 
temperatuurniveau3. Hoe beter een woning is geïsoleerd, hoe lager de benodigde 
temperatuur om deze te verwarmen en dus hoe minder energie er nodig is.

3 Hoge-temperatuurwarmte (HT): aanvoertemperatuur > 80°C, Midden-temperatuurwarmte (MT): aanvoertemperatuur 50°C 
tot 80°C, Lage-temperatuurwarmte (LT): aanvoertemperatuur < 50°C. Afhankelijk van het isolatieniveau kan een woning op 
lagere temperatuur verwarmd worden. 
| Aardgasvrij Oosterhout Transitievisie Warmte

32

Temperatuurniveau
HT-warmte

MT-warmte

LT-warmte

Collectief
Warmtenet o.b.v. (voorlopig) 
fossiele bron/hoogwaardige 
restwarmte, mogelijk in 
de toekomst gevoed door 
geothermie.
Cascadering HT-warmtenet, 
opgewaardeerd LT-warmtenet 
(middels warmtepompen) en/
of zonthermie/restwarmte 
procesindustrie als primaire bron.
Verdere cascadering MT-
warmtenet, laagwaardige 
restwarmte, aquathermie, 
gekoppelde WKO-systemen, 
collectieve warmtepompen.

Individueel
•  Biogas
•  Biomassa (houtpellets)
•  Waterstofgas (last resort)

•  Warmtesysteem (inclusief 

buffering) op basis van 
zonthermie

•  Warmtesysteem op basis van 

hybride warmtepomp

•  WKO-systemen
•  Alle warmtepompsystemen
•  Aquathermie

Figuur 13. De diverse collectieve- en individuele oplossingen per type warmte. HT = hoge-temperatuurwarmte, MT 
= midden-temperatuurwarmte, LT = lage-temperatuurwarmte.  

Figuur 14. Voorkeursoplossing na technische analyse per wijk (collectief of individueel).

Wat opvalt is dat vrijwel heel Oosterhout uit de analyse naar voren komt als technisch 
geschikt voor een collectieve oplossing, met uitzondering van het buitengebied en de 
kerkdorpen Oosteind, Dorst en Den Hout, en een stukje van Vrachelen en Oosterheide.  

In vrijwel alle wijken van de stad ontstaan clusters waar een warmtenet toegepast zou 
kunnen worden. In de Beemdenbuurt is het HT-warmtenet al aanwezig. Er zijn wel duidelijke 
verschillen in het benodigde temperatuurniveau voor de oplossingen. Het centrum, Slotjes 
en Oosterheide vallen in HT-clusters, evenals een klein cluster in Dorst. Het jongste deel 
van Vrachelen valt in een LT-cluster. Overige woonwijken zijn geclusterd als MT-gebieden.

33

Aardgasvrij Oosterhout Transitievisie Warmte |Meerdere routes naar aardgasvrij 
De gemeente Oosterhout heeft momenteel een aansluiting op het warmtenet vanuit de 
Amercentrale. Het warmtenet is echter bescheiden in vergelijking met bijvoorbeeld Breda en 
Tilburg. Enkel de Beemdenbuurt (Dommelbergen) ontvangt warmte uit dit net. Dit betekent 
dat er voor Oosterhout per wijk gekozen moet worden welke warmte-optie het meeste 
geschikt is. Daarbij wordt een afweging gemaakt tussen optimale kosten en baten: kosten 
voor het uitbreiden, (tijdelijk) verplaatsen, verwijderen of vernieuwen van de  infrastructuur 
is een relevante maatschappelijke kostenpost. 

Uit de technische analyses van Antea Group en BDH komen drie varianten als meest logische 
routes naar voren, met de huidig bekende en beschikbare techniek en kennis. Alle opties 
zijn echter in principe geschikt om woningen duurzaam van warmte te voorzien.  

1.  Uitbreiding warmtenet (Backbone-variant) 

Een centrale warmteleiding wordt aangelegd waarop een groot deel van de wijken en 
buurten één voor één kunnen aansluiten. De aanvoertemperatuur van de warmteleiding 
zal voldoende hoog zijn om woningen zonder meer te kunnen aansluiten (70 graden 
Celsius of meer). Het bestaande warmtenet kan van noord naar zuid worden uitgebreid. 
De aanvoerleiding die nu de Beemdenbuurt van warmte voorziet is niet groot genoeg 
om helemaal door te trekken naar het zuiden van Oosterhout (Oosterheide). Voor die 
wijk(en) is een extra aftakking van het warmtenet vanuit de leiding Amercentrale-
Breda (eventueel in combinatie met een geothermiebron bij Den Hout) een nader te 
onderzoeken optie.

]

m

[
 
B
B
 
t
o
t
 
d
n
a
t
s
f
A

x
e
d
n
i
-
e

i

g
r
e
n
E

Wijk/Buurt

Dommelbergen

DammenBuurt
BeemdenBuurt
Staatsleidenbuurt
Larenbuurt
Donkenbuurt
Sterrenbuurt
Schildersbuurt
Kruidenbuurt

Strijen

Vogelbuurt
Kastelenbuurt

Kanaleneiland
Oud West

West

Vrachelen
Vrachelen Noordwest
Vrachelen Noord
Vrachelen Zuidoost
Vrachelen Zuidwest
Slotjes

Slotjes-Oost
Slotjes-Midden
Slotjes-West

Centrum

Centrum

Oosterheide

De Warande
Componistenbuurt
Schrijversbuurt
Natuurkundigenbuurt
Paterserf
Bloemenbuurt

]
j
/

[
 
n
e
m
o
k
n

i
 

l

d
e
d
d
m
e
G

i

]
2

i

m
k
/
1
[
 
d
e
h
t
h
c
i
d
 
s
e
r
d
A

]

%

[
 

O
C
O
W

l

a
a
t
o
T

l

a
a
t
o
T

l

a
a
t
o
T

i

g
n
g
e
W

5
5
4
5
5
5
4
4

5
5

1
4
2
0
1
1
1

4
5
3

5

2
5
6
6
4
6

2
0
3
2
2
2
2
2

2
2

4
1
1
4
4
3
2

1
1
2

2

1
1
0
0
1
0

0
2
0
0
0
0
1
1

0
0

2
2
4
3
2
3
4

2
1
2

0

4
1
1
1
2
1

Figuur 15. Op basis van een aantal gegevens is afgewogen of aansluiten bij het warmtenet (backbone) een goede 
oplossing kan zijn. Groen = goede oplossing voor de betreffende buurt; geel = mogelijk een oplossing, maar geen 
voorkeursvariant; rood = geen goede oplossing op dit moment.  
| Aardgasvrij Oosterhout Transitievisie Warmte

34

2.  Warmte-eiland 

De tweede variant van een collectieve oplossing is het maken van warmte-eilanden. In 
diverse wijken en buurten in vooral het midden van Oosterhout wordt dan een lokale 
collectieve bron gerealiseerd (aquathermie, collectieve warmtepompen of collectieve 
warmte-koude-opslag) met een beperkt warmtenet voor die wijk/buurt.  

]
j
/
€
[
 
n
e
m
o
k
n

i
 

l

d
e
d
d
m
e
G

i

Wijk/Buurt

x
e
d
n
i
-
e

i

g
r
e
n
E

Dommelbergen

DammenBuurt
BeemdenBuurt
Staatsleidenbuurt
Larenbuurt
Donkenbuurt
Sterrenbuurt
Schildersbuurt
Kruidenbuurt

Strijen

Vogelbuurt
Kastelenbuurt

Kanaleneiland
Oud West

West

Vrachelen
Vrachelen Noordwest
Vrachelen Noord
Vrachelen Zuidoost
Vrachelen Zuidwest
Slotjes

Slotjes-Oost
Slotjes-Midden
Slotjes-West

Centrum

Centrum

Oosterheide

De Warande
Componistenbuurt
Schrijversbuurt
Natuurkundigenbuurt
Paterserf
Bloemenbuurt

]

2

i

m
k
/
1
[
 
d
e
h
t
h
c
i
d
 
s
e
r
d
A

]
J
G
Σ
[
 
 

k
i
u
r
b
r
e
v
e

i

g
r
e
n
E

O
E
T
/
e
t
m
r
a
w
t
s
e
R

]

%

[
 
p
o
o
K

t
e
N

-
s
a
G

l

a
a
t
o
T

l

a
a
t
o
T

l

a
a
t
o
T

i

g
n
g
e
W

2
2
4
2
1
2
3
3

4
2

2
3
2
2
3
1
3

0
2
4

2

2
4
3
3
1
3

4
2
2
4
5
3
3
2

2
2

1
0
0
4
3
4
3

5
2
0

4

3
0
1
2
4
1

1
3
1
1
1
2
1
2

1
3

4
4
5
1
1
2
1

2
3
3

1

2
3
3
2
2
3

Figuur 16. Op basis van een aantal gegevens is afgewogen of een warmte-eiland een goede oplossing kan zijn. 
Groen = goede oplossing voor de betreffende buurt; geel = mogelijk een oplossing, maar geen voorkeursvariant; 
rood = geen goede oplossing op dit moment. 

3.  Individuele warmte-oplossingen (warmtepompen)

Voor enkele (delen van) wijken en dorpen ligt geen van beide warmtenet-varianten voor 
de hand, bijvoorbeeld omdat de (warmte)dichtheid van de woningen te laag is (zeer goed 
geïsoleerd, huizen liggen te verspreid). In die buurten kunnen individuele oplossingen 
als warmtepompen of een individuele warmte-koude-opslag (WKO) worden ingezet. 
Eventueel kan ook gewerkt worden met ‘micro-grids’, waarbij enkele tot tientallen 
woningen gezamenlijk een warmtepomp delen. 

De varianten hebben elk hun eigen voor- en nadelen. Een warmtenet vergt (relatief) weinig 
investeringen in de woningen. Er zijn over het algemeen geen directe grote verbouwingen 
of isolatie-ingrepen nodig. Daarmee is voor bewoners de overlast in de woning beperkt. 
De aanleg van de infrastructuur, zoals de leidingen, is echter duur. Het aantal afnemers 
bepaalt daarom mede de hoogte van de uiteindelijke maandlasten. Hoe meer aansluitingen, 
hoe goedkoper het wordt.  

35

Aardgasvrij Oosterhout Transitievisie Warmte |Bij de toepassing van individuele oplossingen en de warmte-eiland-variant vallen de 
benodigde investeringen juist vooral binnen de woning. Het isolatieniveau van de woning moet 
goed zijn en geschikt voor lage-temperatuurverwarming. Dit geldt ook voor de radiatoren 
(vloerverwarming is het meest geschikt). Dit kost geld en levert overlast (verbouwing en/
of installatie) op voor de bewoners. 

Een combinatie van oplossingen is noodzakelijk 
De warmtevraag en besparingspotentie in de gemeente Oosterhout verschillen significant 
van buurt tot buurt. Dit reflecteert vooral het verschil in bouwjaren per deel van de stad – 
de ‘jonge’ buurten komen als aanmerkelijk energiezuiniger uit de analyse dan de ‘oude’ 
buurten. De homogeniteit van bouwjaren en bouwstijlen is hoog in de gemeente, wat gunstig 
is voor de toekomstige uitrol van een duurzame warmteoplossing. 

Er zijn voldoende lokale warmtebronnen beschikbaar om aan de warmtevraag van 
Oosterhout te kunnen voldoen. De beschikbare restwarmte, de significante potentie voor 
aquathermie, het potentieel inzetbare dakoppervlak en het bestaande warmtenet bieden 
een verscheidenheid aan mogelijkheden – op meerdere temperatuurniveaus. De opgave om 
in 2050 de gebouwde omgeving aardgasvrij te verwarmen is voor de gemeente Oosterhout 
vanuit technisch oogpunt daarom haalbaar. 

De warmtedichtheid in de gemeente Oosterhout is relatief hoog. Dit betekent dat collectieve 
oplossingen – zoals het aanleggen van warmtenetten – kansrijk zijn. Ook na het treffen van 
besparende maatregelen is in grote delen van Oosterhout de warmtedichtheid hoog genoeg 
voor een warmtenet. Op de meeste locaties zit het verschil voornamelijk in het benodigde 
temperatuurniveau om de wijk of buurt te verwarmen. Wijken die slechter geïsoleerd 
zijn of moeilijk te isoleren zullen in eerste instantie een hoge-temperatuurverwarming 
nodig hebben. Als het isolatieniveau toeneemt, kan de verwarming op lagere temperatuur 
plaatsvinden (midden-temperatuur of lage temperatuur). Op dit moment is de aanvoer via 
het warmtenet altijd op hoge temperatuur. Technisch bestaat de mogelijkheid af te schalen 
in temperatuurniveau indien mogelijk – wat ten goede komt aan de duurzaamheid van het 
systeem. 

Ook na het treffen van besparende maatregelen blijven er verschillen in temperatuurniveau 
bestaan tussen verschillende clusters. Dit biedt ook kansen voor de zogenaamde cascadering 
van warmte. Dit betekent dat warmte van hoge temperatuur wordt gebruikt voor slechter 
geïsoleerde woningen. Het retourwater uit deze woningen is van middelhoge temperatuur 
en kan worden gebruikt voor beter geïsoleerde woningen. Door buurten en wijken op deze 
manier te schakelen kunnen – efficiënt en met weinig energieverlies – grotere hoeveelheden 
woningen verwarmd worden. 

Op het eerste oog lijkt de uitbreiding van het bestaande warmtenet vanuit het noorden naar 
de direct aangrenzende wijken een aantrekkelijke optie. Het is namelijk relatief makkelijker 
en goedkoper een bestaand warmtenet uit te breiden dan om een nieuw net aan te leggen. 
De verscheidenheid aan beschikbare en duurzame warmtebronnen binnen de gemeente 
biedt echter voldoende opties om nieuwe warmtenetten te realiseren – onafhankelijk van 
het bestaande net. 

Om Oosterhout in 2050 aardgasvrij te hebben, is een combinatie van bovenstaande drie 
varianten noodzakelijk. Daarnaast zal in het centrum en bij historische panden op lange 
termijn een oplossing gevonden moeten worden in bijvoorbeeld een kleinschalig biogasnet 
of individuele waterstoftanks.

36

| Aardgasvrij Oosterhout Transitievisie Warmte

Voor een belangrijk deel van Oosterhout heeft het vanuit de technische en financiële 
analyses gezien de voorkeur om te beginnen met uitbreiding van het bestaande warmtenet 
(de ‘backbone-variant’). Hier zijn enkele redenen voor:

•  Het bestaande warmtenet is bewezen effectief (niet alleen in Oosterhout, maar ook in 
Breda en Tilburg worden grote delen van de stad op deze wijze verwarmd). Het warmtenet 
levert midden- tot hoge-temperatuurwarmte, waarmee bestaande woningen zonder 
meer verwarmd kunnen worden. Dit betekent dat woningen die worden aangesloten op 
dit warmtenet niet direct geïsoleerd hoeven te worden (het is uiteraard wenselijk om dit 
wel te doen of te stimuleren). De isolatie-opgave en de duurzame warmtevoorziening 
worden daarmee ontkoppeld, zodat sneller resultaten geboekt kunnen worden wanneer 
de bron of bronnen verduurzaamd wordt/worden. 

•  Het is mogelijk om relatief snel te beginnen met het aansluiten van nieuwe buurten 
en wijken, aangezien er slechts beperkt ingrepen binnen de woningen nodig zijn. Wel 
zijn er op sommige plekken in de stad beperkingen in de beschikbare ruimte boven- en 
ondergronds. 

•  De buurten en wijken in Oosterhout zijn in de meeste gevallen zeer homogeen qua 
leeftijd van de woningbouw. Dat betekent dat met het warmtenet een collectieve 
warmtevoorziening met een goede betrouwbaarheid te realiseren is. Dit geldt ook 
in hoge mate voor de woningen van corporatie Thuisvester. Bij grote aantallen 
aansluitingen kunnen de (investerings)kosten per woning beperkt zijn. Dit is gunstig 
voor het warmtetarief. 

•  De gemeente Oosterhout is lid van de Stuurgroep van het Amernet, en kan zodoende het 
beleid rondom de warmteproductie – en mogelijk ook de tarifering – mede vormgeven. 
Momenteel vindt een omschakeling plaats van restwarmte uit elektriciteitsproductie 
naar het gebruik van biomassa in de Amercentrale. In de nabije toekomst worden nieuwe 
duurzame bronnen aangewend, zoals diepe geothermie. Daarna kan het gebruik van 
biomassa worden beëindigd (uiterlijk in 2027 stopt de subsidie op biomassa). 

Niet alle wijken kunnen zonder meer op deze backbone-variant van het warmtenet worden 
aangesloten. Wijken die zich op grotere afstand van het bestaande warmte-tracé bevinden, 
kunnen enkel worden aangesloten als het aanleggen van de warmteleidingen rendabel 
gerealiseerd kan worden. Vooral voor wijken in het zuiden van Oosterhout is de backbone- 
variant daarom minder geschikt. Een mogelijke oplossing is de eerdergenoemde extra 
aftakking van het warmtenet van de hoofdleiding naar Breda. Onderzocht zal moeten worden 
of dit kostenefficiënt kan en/of in combinatie met een geothermiebron in de polder van Den 
Hout. Een belangrijke voorwaarde voor het succesvol uitrollen van een warmtenet is een 
hoge participatiegraad van woningeigenaren in de desbetreffende wijk, in verband met de 
hoge kosten voor de aanleg van de infrastructuur. Overigens kan ook de gemeente een rol 
spelen ten aanzien van de hoge investeringskosten voor de infrastructuur. 

De tweede variant die we in sommige wijken kunnen gaan toepassen is de warmte-eiland-
variant. Deze variant heeft een aantal dezelfde voordelen als de backbone-variant (zoals 
homogeniteit van woningen, wat de kostenefficiëntie ten goede komt). Voor deze variant is het 
echter wel nodig om lokale warmtebronnen te gebruiken, zoals aquathermie, een collectieve 
warmtepomp of warmte-koude-opslag (eventueel in combinatie met zonnecollectoren). 
Afhankelijk van de gekozen collectieve voorziening is er ook extra isolatie nodig en moet ook 
de warmteafgifte (zoals radiatoren) aangepast worden. Dit is afhankelijk van de warmtebron 
en de mogelijkheid tot hoge-temperatuur- of lage-tempartuurverwarming. Dit zal de 

37

Aardgasvrij Oosterhout Transitievisie Warmte |uitvoering in de basis ingrijpender maken dan aansluiten op het grote warmtenet (de 
backbone-variant). Door in collectief te werken, wordt de benodigde investering gedeeld, 
zodat men per woning mogelijk goedkoper uit is dan bij een individuele oplossing. 

Individuele warmtepompen of individuele WKO-installaties zijn technisch gezien vooral 
geschikt voor wijken met een lage woningdichtheid of als het woningbestand zeer divers 
is. Maatwerk is hierbij noodzakelijk. De techniek rondom warmtepompen ontwikkelt zich 
snel, zodat bezwaren als geluidsoverlast inmiddels verleden tijd zijn. Goede isolatie is wel 
een voorwaarde voor het toepassen hiervan. En warmtepompen gebruiken relatief veel 
elektriciteit, wat mogelijk een verzwaring van het elektriciteitsnet noodzakelijk maakt. 
Ook dat brengt weer extra kosten met zich mee die door de netbeheerder verhaald kunnen 
worden op de klant.  

Voorkeursoplossing per wijk op basis van de technische analyse 
Oosterhout
Om per wijk de meest gunstige optie te bepalen is een ‘Houtskoolschets’ opgesteld door 
Antea Group/BDH. Daarbij is gekeken naar een gedetailleerde set van criteria per buurt. 
In beginsel is de afweging relatief eenvoudig te maken: 

•  De belangrijkste overweging voor het al dan niet toepassen van de backbone-variant is 
de afstand tot de bestaande infrastructuur. In de huidige situatie komt het warmtenet 
de gemeente aan de noordzijde binnen (Dommelbergen). Van daaruit kunnen wijken 
in de buurt relatief snel en eenvoudig worden aangesloten. Hoe verder wijken van 
Dommelbergen verwijderd zijn, hoe hoger de investering voor de infrastructuur wordt, 
en hoe ongunstiger daarmee de businesscase van het warmtenet. 

•  Voor het ontwikkelen van een warmte-eiland is het noodzakelijk dat er een lokale 
duurzame warmtebron beschikbaar is. Wijken die vlakbij het kanaal liggen kunnen in 
principe eenvoudiger worden aangepakt (door middel van aquathermie) dan wijken die 
verder van oppervlaktewater liggen. 

•  Wijken die ver weg of geïsoleerd liggen ten opzichte van de huidige warmte-infrastructuur 
komen in aanmerking voor individuele warmtepompen of warmte-koude-opslag. Dit 
geldt ook voor wijken met een lage bebouwingsdichtheid of een grote variëteit aan 
woningtypen en bouwperioden. 

De kerkdorpen
Voor de drie dorpen Den Hout, Dorst en Oosteind is de eerste voorkeur in principe een 
individuele oplossing per woning. Gezien de ligging van de dorpen is het echter wel aan 
te bevelen om te onderzoeken of specifieke warmtenet-opties mogelijk, betaalbaar en 
realiseerbaar zijn, indien hier voldoende draagvlak voor is. Dit kan vooral interessant zijn 
voor (inbreidings-)locaties met gelijksoortige (rij-)woningen. Voor Dorst is een aansluiting 
op het warmtenet vanuit het noorden niet realistisch, maar mogelijk is er een aansluiting 
op het Amernet vanuit Breda te realiseren. 

Hiermee ontstaat de onderstaande voorkeursmatrix op basis van de technische analyse, 
waarin voor iedere wijk de eerste voorkeur is aangeven, en in enkele gevallen ook een 
tweede voorkeur.  

38

| Aardgasvrij Oosterhout Transitievisie Warmte

Wijk
Centrum
Slotjes
West
Strijen
Leijsenakkers
Oosterheide
Dommelbergen
Vrachelen
Den Hout
Oostereind
Dorst

Backbone

Warmte-eiland

Indivduele WP

X
X

X
X
X
X

X

X

X

X

X

X

X

X
X
X
X

Figuur 17. Voorkeursvariant per wijk. 
voorkeur.

 Donkergroen= primaire voorkeur, 

 lichtgroen= (eventuele) secundaire 

39

Aardgasvrij Oosterhout Transitievisie Warmte |COLOFON

AARDGASVRIJ OOSTERHOUT TRANSITIEVISIE WARMTE 

Redactie 
Gemeente Oosterhout 

Eindredactie 
Ria de Wit - Helder en Duidelijk 

Vormgeving en illustraties 
Karin Keuning - Helder en Duidelijk 

Foto’s 
Beeldbank gemeente Oosterhout 

DECEMBER 2021

Aardgasvrij Oosterhout Transitievisie Warmte |

40

