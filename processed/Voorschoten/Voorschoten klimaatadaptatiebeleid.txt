Groen, leefbaar & 
klimaatrobuust Voorschoten

Klimaatadaptatiebeleid gemeente Voorschoten, 2023

1

 

Inhoud

1. 

Inleiding 
1.1  Leeswijzer 
1.2  De noodzaak van klimaatadaptatie 
1.3  Beleidskader 

2.   Het klimaat verandert 

2.1  Het wordt warmer 
2.2  Het wordt natter 
2.3  Het wordt droger 
2.4  Biodiversiteit neemt af 

3.  Voorschoten toekomstbestendig 

3.1  De ambitie van Voorschoten 
3.2  Doelstellingen en uitgangspunten 
 

1   Voorschoten is een prettige plek om te  

 
 

 
 
 

verblijven, ook bij hitte-extremen

2  Er is beperkte schade door langdurige droogte 
3    Er is beperkte hinder en schade bij  

 hevige regenval

4   Voorschoten is voorbereid op een overstroming 
5   Voorschoten wordt groener en blauwer 
6    Voorschoten heeft klimaatadaptatiebeleid  

met oog voor alle inwoners

3.3  Toelichting 

4.  De weg naar 2040 

5.   En verder 

5.1  Wat doet Voorschoten al? 
5.2  Participatie en communicatie 

6.   Begrippenlijst 

7.  Bijlagen 

A  Beleidscontext 
B  Tools 38
C  Oplossingen 
D  Achtergrondinformatie restzettingseis 
E  Achtergrondinformatie ontwateringsnorm 
F  Handvaten voor Klimaatadaptatie in het proces 

3
3
3
5

9
10
15
20
23

24
24
25
25 

26
27 

28
28
29 

30

31

33
33
34

35

38
38

39
40
41
42

2

KLIMAATADAPTATIEBELEID VOORSCHOTEN1. 

Inleiding

Voorschoten bereidt zich voor op de toekomst en de veranderende weers-
omstandigheden. De opgave voor Voorschoten is de leefomgeving robuust 
en veerkrachtig in te richten. In dit klimaatadaptatiebeleid presenteert 
Voorschoten een gemeentebrede aanpak, die tot stand is gekomen in sa-
menwerking met de gehele organisatie, belanghebbenden en inwoners. 

Beleid en maatregelen rondom klimaatadaptatie zijn landelijk nog volop in 
ontwikkeling. In Voorschoten is klimaatadaptatie een relatief nieuw the-
ma. Dit beleid is geschreven met een hoog ambitieniveau. In de uitwerking 
hiervan naar de praktijk zijn er nog stappen te zetten. Klimaatadaptatie is 
bovendien een grote en complexe opgave die aan veel disciplines, belangen 
en vraagstukken raakt. In samenwerking met alle stakeholders zullen er 
aankomende jaren stappen worden gezet om de uitvoering van het beleid 
steeds concreter te maken.

1.1  Leeswijzer

In hoofdstuk 1 van dit stuk wordt uitgelegd waarom klimaatadaptatie belangrijk is 
en welk beleid er op (inter)nationaal- en regionaalniveau al bestaat en zodoende de 
context schept voor het klimaatadaptatiebeleid. In hoofdstuk 2 wordt beschreven 
wat klimaatverandering is en voor welke uitdagingen Voorschoten staat. Dit hoofd-
stuk is verdeeld in de thema’s warmer, natter en droger. Hoofdstuk 3 legt uit welke 
ambitie en doelstellingen Voorschoten heeft ten aanzien van een leefbaar, groen en 
klimaatbestendig dorp. Hoofdstuk 4 legt uit welke stappen Voorschoten zet om deze 
ambitie te verwezenlijken. Hoofdstuk 5 gaat in op de noodzakelijke organisatorische 
en financiële aspecten van het klimaatadaptatiebeleid. 

1.2  De noodzaak van klimaatadaptatie

De afgelopen jaren is te merken dat de weersextremen toenemen. Iedere zomer 
koppen de kranten dat er opnieuw een weerrecord is gebroken. De zomers van 
2018, 2019 en 2020 waren bovengemiddeld heet en droog, terwijl in de zomer van 
2021 een enorme hoeveelheid neerslag zorgde voor overstromingen in Limburg, Bel-
gië en Duitsland. Dat weerspiegelt de grilligheid van klimaatverandering: het wordt 
tegelijkertijd warmer, natter én droger. Ook de berichtgeving uit de recente zomer 
van 2022 liegt er niet om. Hitte en droogte zijn aan de orde van de dag. Dit jaar is 
er een watertekort dat op hetzelfde niveau is als het recordjaar 1976 en zijn er tem-
peraturen van bijna 40 graden gemeten. 

In het regionaal risicoprofiel 2022-2026 van de Veiligheidsregio Hollands Midden is 
een verschuiving in risico’s te zien. Waar het vroeger ging om kortstondige gevaren 
zoals een neerstortend vliegtuig, gaan de risico’s nu vooral om langslepende crises. 
De voornaamste aandachtspunten zijn overstromingen, bosbranden, grootschalige 
stroomuitval, complexe branden, nieuwe ziektes en extreem geweld. De eerste vijf 
houden nauw verband met klimaatverandering.

3

KLIMAATADAPTATIEBELEID VOORSCHOTENFiguur 1 Scenario’s klimaatverandering (IPCC, 2022)

In Voorschoten is klimaatverandering ook te merken. Zo was in 2019 al het openba-
re groen verdroogd. Bij hevige regenbuien zijn sommige fietspaden onbegaanbaar, 
staan er tunnels blank en kan er op sommige plekken sprake zijn van wateroverlast 
in kelders. Op sommige plekken in Voorschoten met veel stenen en weinig schaduw 
en groen, wordt het nog eens extra heet. De weersextremen en haar gevolgen zullen 
ook voor inwoners van Voorschoten steeds merkbaarder worden.

De scenario’s van het IPCC en het KNMI (figuur 1) geven aan dat er in de toekomst 
steeds meer weersextremen te verwachten zijn. Weersextremen kunnen schade en 
overlast veroorzaken aan infrastructuur en gebouwen, en hebben bovendien gevol-
gen voor de leefbaarheid van Voorschoten en de gezondheid van haar inwoners. Wij 
krijgen kortom steeds vaker te maken met hevige regenbuien, hete zomerse dagen 
en lange droge perioden. Daarom stelt Voorschoten dit klimaatadaptatiebeleid op.

Figuur 2 Klimaatmitigatie vs. klimaatadaptatie

4

KLIMAATADAPTATIEBELEID VOORSCHOTENMitigatie en adaptatie
Er zijn twee parallelle paden om met klimaatverandering om te gaan: klimaatmitiga-
tie en klimaatadaptatie (figuur 2). 

Klimaatmitigatie is het nemen van maatregelen om klimaatverandering tegen te 
gaan, oftewel maatregelen die de uitstoot van broeikasgassen terugdringen om zo 
de stijging van de wereldwijde gemiddelde temperatuur te beperken. Op (inter-)na-
tionaal en lokaal niveau worden er inspanningen verricht om klimaatverandering te-
gen te gaan. Voorschoten heeft in de Visie op Energie en Klimaat opgenomen welke 
maatregelen er worden genomen om klimaatverandering bij de bron aan te pakken. 

Het aanpassen van de leefomgeving aan klimaatverandering heet klimaatadaptatie. 
Klimaatverandering is al aan de orde van de dag, en sommige gevolgen zijn onom-
keerbaar. Klimaatverandering vraagt daarom ook om maatregelen die ervoor zorgen 
dat Voorschoten leefbaar blijft, gelet op de veranderende weersomstandigheden. Dit 
beleid gaat over klimaatadaptatie. 

Klimaatmitigatie en klimaatadaptatie zijn beide noodzakelijk. Het is geen optie om 
inspanningen om de hoeveelheid broeikasgassen te verlagen te staken, en alleen 
bezig te zijn met adaptieve maatregelen. Beide tactieken zijn noodzakelijk. In de 
ideale situatie worden er maatregelen genomen die zowel mitigerend als adaptief 
zijn, op die manier slaan we twee vliegen in een klap. Daarbij is het van belang om 
de nadruk te leggen op de lange termijn.
Voorschoten heeft de opgave om de gemeente klimaatbestendig in te richten, om zo 
de gevolgen van extreme neerslag, hitte en droogte op te vangen en het dorp leef-
baar te houden voor al haar inwoners, bezoekers en ondernemers. In dit klimaat-
adaptatiebeleid kondigt gemeente Voorschoten aan welke ambities, doelstellingen en 
aanpak er zijn voor een klimaatbestendig Voorschoten.

1.3  Beleidskader

Het Voorschotense klimaatadapatiebeleid staat niet op zichzelf. Op internationaal, 
landelijk, provinciaal en regionaal niveau gebeurt er al veel om de leefruimte kli-
maatadaptief in te richten. Het klimaatadaptatiebeleid van Voorschoten zorgt voor 
een lokale en praktische toepassing. 

1.3.1  Sustainable Development Goals

Op wereldniveau zijn leden van de Verenigde Naties het in 2015 eens geworden over 
de Sustainable Development Goals (SDGs). Doel 11 van de SDGs gaat over duurza-
me steden en gemeenschappen. Stedelijke gebieden zijn kwetsbaar voor klimaat-
verandering en natuurrampen, omdat er een hoge concentratie van mensen, huizen, 
infrastructuur en economische activiteiten aanwezig is. Daarom is het belangrijk dat 
steden en andere woonplaatsen inclusief, veilig, veerkrachtig en duurzaam zijn. Doel 
13 van de SDGs gaat over klimaatactie, en stelt dat er dringend actie moet worden 
ondernomen om klimaatverandering en de impact er van tegen te gaan.

5

KLIMAATADAPTATIEBELEID VOORSCHOTENNederland heeft daarnaast het Klimaatakkoord van Parijs ondertekend, waarin Ne-
derland heeft belooft om de opwarming van de aarde te beperken tot 1,5 °C. 

1.3.2  Deltaplan Ruimtelijke adaptatie

Het Rijk heeft het Deltaplan Ruimtelijke adaptatie (DPRA) opgesteld, waarin wa-
terschappen, gemeenten, provincies en het Rijk concreet aan de slag gaan om 
hittestress, droogte en de gevolgen van piekneerslag en overstromingen te beper-
ken. Dit plan van de Rijksoverheid uit (2018) heeft als ambitie dat alle Nederlandse 
gemeenten in 2050 klimaatbestendig en waterrobuust zijn ingericht. Om de doel-
stellingen uit dit Deltaplan te realiseren zijn er werkregio’s ingericht waarin partners 
met elkaar samenwerken. Gemeente Voorschoten maakt deel uit van de werkregio 
Holland Rijnland. Het Deltaplan Ruimtelijke Adaptatie bestaat uit zeven ambities:

1. Kwetsbaarheid in beeld brengen
2. Risicodialoog voeren en strategie opstellen
3. Uitvoeringsagenda opstellen
4. Meekoppelkansen benutten
5. Stimuleren en faciliteren
6. Reguleren en borgen
7. Handelen bij calamiteiten

Het Ministerie van Infrastructuur en Waterstaat heeft in haar brief1 van 25 november 
2022 kenbaar gemaakt dat water en bodem sturend worden bij ruimtelijke planvor-
ming. Ook wordt er in deze brief de ambitie gesteld om het drinkwatergebruik van 
125 liter terug te brengen naar 100 liter in 2035 per hoofd van de bevolking. Water 
en bodem zijn letterlijk de basis van ons bestaan en van grote invloed op het dage-
lijks leven.

1  https://www.rijksoverheid.nl/documenten/kamerstukken/2022/11/25/water-en-bodem-sturend

Figuur 3 Stappenplan Deltaplan Ruimtelijke Adaptatie

6

KLIMAATADAPTATIEBELEID VOORSCHOTEN1.3.3  Provincie Zuid-Holland 

Provincie Zuid-Holland heeft in 2019 een klimaatadaptatiestrategie gepresenteerd 
met een daaropvolgende uitvoeringsagenda (2021-2023). De vijf opgaven vanuit 
de provincie zijn: hittestress, wateroverlast, funderingsschade door bodemdaling, 
verzilting en oxidatie van veenweidegebieden. 

1.3.4  Leidraad Bouw Adaptief 2.0 

Specifiek voor de bebouwde omgeving heeft de provincie Zuid-Holland de samen-
werking Bouw Adaptief in het leven geroepen. De provincie staat voor de opgave om 
235.460 nieuwe woningen te realiseren tot 2030. Dit biedt de kans om woningen 
klimaatbestendig te ontwikkelen. Inmiddels zijn bij het Bouw Adaptief ook provincie 
Utrecht en de Metropool Regio Amsterdam betrokken. De leidraad 2.0 is een hulp-
middel dat ondersteunt bij het concretiseren van klimaatambities op de thema’s 
wateroverlast, droogte, hittestress, bodemdaling, biodiversiteit en overstromingen.

1.3.5  Integraal Waterketenplan Leidse Regio (IWKP)

Het IWKP behandelt de watertaken; de gemeentelijke zorgplichten voor stedelijk af-
valwater, hemel- en grondwater, het beheer van het stedelijk water en de zorgplicht 
van het waterschap voor het zuiveren van afvalwater. Het IWKP omvat ook beleid 
op klimaat. Ook de drinkwaterbereiding en -levering door de drinkwaterbedrijven is 
onderdeel van deze waterketen.

1.3.6  Visie op Energie en Klimaat

Het milieubeleid van gemeente Voorschoten is uitgewerkt in de Visie op Energie en 
Klimaat (2021), en geldt als een paraplu voor alle onderwerpen in het kader van mi-
lieu, duurzaamheid en energie. De centrale doelstelling van het beleid is “Het bevor-
deren van de klimaatrobuustheid, een goede milieukwaliteit en duurzame energie-
voorziening in Voorschoten”. Specifiek voor klimaatadaptatie is gedefinieerd dat het 
beleid bijdraagt aan “het initiëren van maatregelen om de fysieke leefomgeving aan 
te passen aan klimaatverandering”. En dat is vertaald in de volgende doelen: 

•   Klimaatadaptatie draagt bij aan een comfortabel, leefbaar, aantrekkelijk en gezond 

dorp. 

•  Een risicodialoog voeren met stakeholders en een adaptatiestrategie opstellen.
•   Klimaatadaptieve maatregelen moeten in de vorm van randvoorwaarden worden 

opgenomen bij nieuwbouwplannen en herinrichting. 

•   Er moet klimaatadaptatiebeleid geformuleerd worden, met daarin o.a. risico’s, 

maatregelen en uitvoeringsagenda. 

1.3.7  Hemelwaterverordening gemeente Voorschoten

In de hemelwaterverordening uit 2021 is vastgesteld wat er gebeurt rondom het op-
vangen en verwerken van regenwater. Het gaat hierbij om specifieke maatregelen en 
eisen, zoals de hoeveelheid water die per vierkante meter opgevangen moet kunnen 
worden.

1.3.8  Groenstructuurvisie gemeente Voorschoten

De groenstructuurvisie (2009) gaat over openbaar groen dat in beheer is van de 
gemeente, over de kwaliteit van de groeninrichting, de groen- en waterstructuren en 
het beheer er van. Groen is een belangrijk thema binnen klimaatadaptatie, zodoende 
is de groenstructuurvisie relevant voor het klimaatadaptatiebeleid. De groenstruc-
tuurvisie stelt onder andere dat het noodzakelijk is dat de hoeveelheid groen in de 
bebouwde omgeving niet vermindert maar juist uitgebreid wordt. 

7

KLIMAATADAPTATIEBELEID VOORSCHOTEN1.3.9   Coalitieakkoord Voorschoten 2022-2026  

“Voorschoten in verbinding vooruit”
De huidige coalitie van Voorschoten onderschrijft het belang van klimaatadaptatie. 
“Voorschoten is duurzaam en toekomstbestendig” is één van de drie pijlers van het 
huidige coalitieakkoord. Voorschoten gaat aan de slag met oplossingen op het gebied 
van klimaatadaptatie en komt met een pakket aan maatregelen tegen hittestress, 
wateroverlast en droogte. Duurzaam bouwen is de standaard, het riool wordt verbe-
terd. Dat gebeurt samen met onder andere inwoners, ondernemers, woningcorpora-
ties, het drinkwaterbedrijf Dunea, het Hoogheemraadschap en de provincie. 

1.3.10 Participatienota “Samen maken wij Voorschoten”

Gemeente Voorschoten wil inwoners meer vrijheid en verantwoordelijkheid geven 
om zelf invulling te geven aan de leefomgeving. De maatschappij ontwikkelt zich 
immers steeds meer tot een participatiemaatschappij of ‘doedemocratie’. Voorheen 
draaide participatie vooral om het vergroten van de betrokkenheid van inwoners bij 
het beleid dat de gemeente bedacht en uitvoerde. Nu is steeds vaker de vraag hoe 
de gemeente het best kan aansluiten bij wensen en initiatieven uit de samenleving 
zelf. Daartoe heeft gemeente Voorschoten een participatienota vastgesteld. 

8

KLIMAATADAPTATIEBELEID VOORSCHOTEN2.   Het klimaat verandert

De temperatuur op aarde stijgt. Wetenschappelijk onderzoek toont aan 
dat de temperatuur stijgt doordat er meer broeikasgassen in de lucht zijn, 
en dat is weer het gevolg van menselijke activiteiten die dit soort gassen 
uitstoten. In de afgelopen 130 jaar is de gemiddelde temperatuur met 1°C 
toegenomen. Dat lijkt misschien een kleine stijging, maar als de gemiddelde 
temperatuur op aarde met 1,5 °C toeneemt, heeft dat grote gevolgen voor 
de mens en de leefomgeving. In Nederland stijgt de gemiddelde tempera-
tuur harder dan in de rest van de wereld: in Nederland is de gemiddelde 
temperatuur sinds 1900 al met 2 graden gestegen.

Figuur 4 Jaartemperatuur in Nederland van 1900-2020 (KNMI)

Als bewoner van Nederland is klimaatverandering dan ook al goed te merken. Iedere 
zomer worden er opnieuw hitterecords gebroken. De zomer van 2021 kende de 
watersnoodramp in Limburg. En tegelijkertijd hebben we steeds vaker te maken met 
periodes van langdurige droogte. Het huidige jaar (2022) begon al met een flink 
neerslagtekort (figuur 5). Ook Voorschotenaren merken dit. Tegelijkertijd staat de 
tunnel onder het spoor bij station De Vink en het fiets- en voetpad aan het Geest-
woningpad vaak onder water bij hevige neerslag. In de zomer van 2019 was het 
openbare groen verdroogd. Dit is allemaal toe te schrijven aan klimaatverandering.

Figuur 5 Neerslagtekort Nederland (Droogtemonitor KNMI)

9

Warmer, natter, droger en afname biodiversiteit
Kortgezegd leidt klimaatverandering ertoe dat het warmer wordt, we vaker te maken 
krijgen met zware en langdurige regenbuien en tegelijkertijd langere periodes van 
droogte. Stedelijke gebieden zijn in het bijzonder gevoelig voor klimaatverandering. 
De bebouwde omgeving versterkt de gevolgen van klimaatverandering, we leggen 
later in dit hoofdstuk uit hoe dat komt. Bovendien zijn stedelijke gebieden complex 
want ze bestaan uit netwerken die van elkaar afhankelijk zijn. Een voorbeeld is wan-
neer wegen overstroomd zijn, bepaalde plekken niet meer bereikbaar zijn voor hulp-
diensten. Of wanneer er stroomuitval is door hitte, kunnen kantoren, ziekenhuizen 
en industrie hun functie niet meer uitvoeren. Daarnaast is klimaatverandering een 
risico voor het leefcomfort en de gezondheid van mensen. Overlast en schade aan 
woningen, infrastructuur en andere materiele zaken zorgen daarnaast voor onvoor-
ziene kostenposten. En dat is niet het enige: ook de biodiversiteit neemt af.

De gevolgen van klimaatverandering zijn breed en complex. Door temperatuurstij-
gingen worden er allerlei processen in gang gezet, die ieder specifieke effecten met 
zich mee brengen. Grofweg zijn er vier gevolgen te onderscheiden: het wordt war-
mer, natter, droger en de biodiversiteit neemt af. In de rest van dit hoofdstuk gaan 
we verder in op deze vier gevolgen.

2.1  Het wordt warmer

In het kort
Het wordt steeds warmer op aarde, en deze opwarming gaat ook steeds sneller. 
Broeikasgassen (zoals CO2, methaan en lachgas) hebben invloed op de temperatuur 
op aarde. De gassen houden warmte namelijk vast rondom de aarde als een soort 
deken. En omdat de hoeveelheid gassen toeneemt, wordt deze “deken” steeds dik-
ker. Hierdoor wordt het steeds warmer. 

De temperatuur in Nederland is al met 2 °C gestegen sinds 1920 (zie figuur 4 op de 
voorgaande pagina), en de verwachting is dat de gemiddelde temperatuur nog ver-
der zal stijgen (zie figuur 1). Ook de hitte-extremen nemen toe. In gebieden waar 
veel gebouwen en bestrating aanwezig zijn, stijgt de temperatuur nog verder met 
wel 4-8 graden ten opzichte van het platteland. Dat fenomeen heet het “stedelijk 
hitte-eilandeffect” (of: urban heat island).

10

KLIMAATADAPTATIEBELEID VOORSCHOTENHitte-eiland

Het stedelijk hitte-eilandeffect is het fenomeen dat gebie-
den waar veel gebouwen, wegen en menselijke activiteiten 
zijn nog eens extra opwarmen ten opzichte van bijvoor-
beeld het naastgelegen platteland. Bebouwde gebieden 
kunnen 4 tot 8 graden extra opwarmen ten opzichte van 
het platteland. Dat komt doordat groen en water hier 
plaats maken voor bebouwing. Groen en water zorgen voor 
verkoeling omdat ze zorgen voor waterverdamping. Bo-
vendien creëert groen schaduw. Daardoor neemt zowel de 
daadwerkelijke als gevoelsmatige temperatuur af. Gebou-
wen en wegen zijn gemaakt van materialen die hitte juist 
absorberen, vasthouden en weer uitstralen. Daar komt nog 
bij dat er in dorpen en steden allerlei menselijke activitei-
ten plaatsvinden die extra hitte creëren, zoals autorijden 
en het gebruik van elektronische apparaten (zoals airco’s). 

Als je een wandeling zou maken van het platteland naar 
het centrum van een stad, zul je merken dat de tempera-
tuur geleidelijk aan toeneemt.

11

KLIMAATADAPTATIEBELEID VOORSCHOTEN 

Effect
De stijgende temperatuur heeft allerlei verschillende effecten. Deze kunnen grofweg 
verdeeld worden in gezondheidsproblemen en schade aan de leefomgeving. 

Gezondheidsproblemen
De GGD/Hecht geeft aan dat we de volgende gezondheidsproblemen kunnen ver-
wachten door klimaatverandering:

•   Extra gezondheidsproblemen en sterfte onder kwetsbare groepen (zoals ouderen, 
baby’s, chronisch zieken, mensen met overgewicht, mensen met luchtwegaandoe-
ningen, mensen met hart- en vaatziekten). Tevens is er een extra gezondheidsri-
sico voor mensen die buiten werken, sporten, recreëren, of een buitenevenement 
bezoeken. Bij evenementen en sportwedstrijden moeten we rekening houden met 
meer ongevallen; 

•   Hitte kan gevolgen hebben voor het gebruik van geneesmiddelen. Het gebruik 

van geneesmiddelen kan extra risico geven bij uitdroging en oververhitting, maar 
ook de effectiviteit van de werkzame stof kan achteruit gaan bij het bewaren van 
geneesmiddelen in hoge temperaturen;

•   In tijden van hitte in combinatie met droogte kan er smog ontstaan. Smog zorgt 

voor (verergering van) luchtwegproblemen en hoofdpijn. Kwetsbare groepen, 
ouderen, kinderen en mensen die zich inspannen kunnen hier last van krijgen of 
hebben;

•   Doordat mensen meer buiten zijn en vaker worden blootgesteld aan UV-straling 

zal het aantal gevallen van huidkanker en staar toenemen;

•   Het pollenseizoen begint eerder en duurt langer, waardoor mensen meer last krij-

gen van hooikoorts;

•   Door hogere temperaturen in combinatie met een hoge luchtvochtigheid kunnen 
schimmels en huismijt zich beter ontwikkelen. Vocht en schimmels kunnen astma 
verergeren;

•   Plaagsoorten zoals de teek en de eikenprocessierups zullen toenemen en langer 

effectief zijn. Ook wordt het klimaat gunstiger voor exotische diersoorten en ande-
re organismen die ziektes kunnen overdragen. Daarom is het denkbaar dat we te 
maken krijgen met nog onbekende infectieziekten;

•   Ouderen vereenzamen in hete periodes, omdat ze niet naar buiten kunnen. Ook 
het dorstgevoel van ouderen vermindert, waardoor ze minder drinken en verhit-
ting en uitdroging op de loer liggen. Eenzame ouderen die weinig sociaal contact 
hebben zijn extra kwetsbaar voor uitdroging2.

•   Hitte beïnvloedt het algehele welbevinden. Denk bijvoorbeeld aan een verslechter-

de nachtrust, verminderde arbeidsproductiviteit en verminderde alertheid.

•   Door verschillende vormen van opwarming van de ondergrond komt de kwaliteit 

van het leidingwater in het geding. Te warm water zorgt voor extra bacteriële 
groei en is daarmee een risico voor de volksgezondheid. Drinkwater mag om deze 
reden volgens de wet niet warmer worden dan 25 °C.

2 

 Hitte- en eenzaamheidskaart voor alle gemeenten - Klimaatadaptatie (klimaatadaptatienederland.nl)

12

KLIMAATADAPTATIEBELEID VOORSCHOTENSchade aan de leefomgeving
De andere categorie is schade aan de leefomgeving Bij hitte kunnen materialen 
uitzetten, en dat kan schade aan gebouwen en infrastructuur tot gevolg hebben. Zo 
kan het zijn dat bruggen niet meer open of dicht gaan. Elektriciteitsvoorzieningen 
kunnen plat komen te liggen in geval van extreme hitte, en ook de drinkwaterkwa-
liteit kan achteruit gaan wanneer het water in de leidingen opwarmt. Ook schept de 
toenemende temperatuur, in combinatie met droogte, een situatie waarin bos- en 
heidebranden sneller kunnen ontstaan en verspreiden. Natuurbranden hebben zowel 
economische- als ecologische schade als gevolg.

Natuurbranden
Uit het Regionaal Risicoprofiel (figuur 6), opgesteld door de Veiligheidsregio Hol-
lands Midden in 2022, blijkt daarnaast dat bosbranden een risico vormen in de regio. 
Hollands Midden beschikt over diverse gebieden waar natuurbanden kunnen voorko-
men, zoals duinen en bossen. Bosbranden in de regio vormen een risico. De gevol-
gen variëren van gezondheidsproblemen door rook tot aan materiele schade. Ook 
een brand in de regio kan gevolgen hebben voor Voorschoten. Binnen Voorschoten 
zelf zijn natuurbranden niet te verwachten en is er alleen kans op een bermbrand of 
een parkbrand.

Figuur 6 Regionaal Risicoprofiel door Veiligheidsregio Hollands Midden (2022)

 

Gevolgen voor Voorschoten
Gebieden met gebouwen en straten warmen sterk op, omdat deze materialen veel 
warmte opnemen en weer uitstralen. Daarmee is het stedelijk hitte eiland van toe-
passing op Voorschoten. Gemeente Voorschoten heeft een stresstest laten uitvoeren 
om te onderzoeken of er, naast het hitte-eilandeffect, specifieke risicogebieden zijn 
ten aanzien van hitte.

Uit de stresstest (figuur 7 op de volgende pagina) blijkt dat er een aantal aandachts-
gebieden zijn in Voorschoten. Buurten waar de temperaturen hoger oplopen zijn 
Krimwijk (zuidoosten en in de uiterste punt), bedrijventerreinen zoals de Dobbewijk, 
de Rouwkooplaan en het centrum. Daarnaast loopt de temperatuur hoger op in het 
westen van de Nassauwijk (langs het spoor). Uit een vragenlijst in de Voorschotense 
wijk Boschgeest blijkt daarnaast dat 34% van de inwoners van Voorschoten fysieke 
ongemakken ervaart bij hete dagen.

13

KLIMAATADAPTATIEBELEID VOORSCHOTENFiguur 7  Deze kaart toont aan hoe de oppervlaktetemperatuur zich verhoudt tot  

algemene temperatuur. Met andere woorden: welke gebieden warmen op  
en welke gebieden zijn koeler?

14

KLIMAATADAPTATIEBELEID VOORSCHOTEN2.2  Het wordt natter
 
 

 
In het kort
Door de stijgende temperatuur wordt het natter in de toekomst. Hogere temperatu-
ren zorgen namelijk voor meer verdamping. Doordat er meer waterdamp in de lucht 
zit, ontstaan er meer, langere en intensere buien. Dat betekent dat het in de zomer 
harder zal regenen, en in de winter langer.

Zeespiegelstijging
Een andere factor die voor natte voeten kan zorgen is de stijging van de 
zeespiegel. Voorschoten ligt bij de kust, en is daarom kwetsbaar voor een 
stijgend zeewaterniveau. De monitoring van de zeespiegel en het plaatsen 
en onderhouden van dijken valt niet onder de verantwoordelijkheid van 
gemeente Voorschoten, en zal in de rest van dit beleid buiten beschouwing 
gelaten worden. Voorschoten is wel in gesprek met de nationale overheid, 
Rijkswaterstaat en het Hoogheemraadschap van Rijnland om op de hoogte 
te blijven van de ontwikkelingen.

 
 

Effect
Langere en hevigere regenbuien betekenen dat er per vierkante meter grondopper-
vlak meer water te verwerken is. Hierdoor kan wateroverlast ontstaan. De mate van 
wateroverlast hangt af van drie factoren:

1. De intensiteit en duur van de neerslag.
Een lange en hevige bui zal meer overlast veroorzaken dan een korte miezerbui.

2.  De manier waarop, en mate waarin, oppervlakken het water opnemen of laten 

doorstromen.

Stenen en asfaltondergrond laten water moeilijker door dan een grasveld of zand-
bodem, waar het water zo door kan sijpelen. Een klei- of veenbodem laat eveneens 
moeilijk tot geen water door.

3. De mate waarin water vastgehouden, geborgen en afgevoerd kan worden.
De diameter van een riool bepaalt hoeveel water er door kan stromen. De hoeveel-
heid verhard oppervlak aangesloten op het riool bepaald hoeveel water het riool 
moet verwerken. De hoogte van een kade of dijk bepaalt hoeveel extra ruimte er is 
om water te bergen bij een regenbui. We maken hierbij onderscheid tussen primaire 
waterkeringen (die bescherming bieden tegen buitenwater uit de Noordzee, Wad-
denzee, de grote rivieren en het IJssel- en Markermeer) en regionale waterkeringen 
(die bescherming bieden tegen binnenwater uit kleinere rivieren, meren en kanalen). 
Daarnaast is de ligging van bebouwing ten opzichte van het grondwaterpeil van be-
lang. Een grondwaterpeil varieert gedurende het jaar en is in de winter vaak dichter 
bij het maaiveld (de oppervlakte) dan in de zomer. Er is eerder grondwateroverlast 
als er weinig ruimte is tussen het grondwaterpeil en de fundering.

Het samenspel van deze drie factoren bepaalt in hoeverre een omgeving kwetsbaar 
is voor piekneerslag. 

15

KLIMAATADAPTATIEBELEID VOORSCHOTEN 

Deze wateroverlast veroorzaakt niet alleen materiele schade aan gebouwen en infra-
structuur, maar kan ook gezondheidseffecten hebben. Door extreme regen kan het 
rioleringssysteem overbelast raken waardoor het rioolwater op straat, in een wadi 
of in het oppervlaktewater terecht komt. Omdat dit rioolwater verontreinigd is met 
ziekteverwekkers kan dit gezondheidsklachten veroorzaken wanneer mensen met 
het water in contact komen. Ook contact met water dat langer op straat staat door 
extreme regen, levert gezondheidsrisico’s op. Het water kan verontreinigd zijn met 
bijvoorbeeld afval en vogelpoep. Mensen kunnen hier ziek van worden.

Gevolgen voor Voorschoten
Hevige neerslag 
Omdat we in de toekomst vaker, heviger en langduriger neerslag kunnen verwach-
ten, kan er lokaal wateroverlast ontstaan. Tijdens een hoosbui valt er in een korte 
tijd heel veel regen. Het riool kan niet zo snel al het water verwerken. En omdat een 
groot deel van Voorschoten bedekt is met stenen of asfalt kan het water niet snel 
genoeg de bodem inzakken of naar oppervlaktewater stromen. Door klimaatveran-
dering kan Voorschoten te maken krijgen met ondergelopen straten en kelders. Ook 
de bereikbaarheid van wegen en vitale locaties komt in het geding en er kan schade 
aan funderingen en boomwortels ontstaan. 

Primaire- en secundaire waterkeringen
In het algemeen geldt dat “vanwege de hoge bevolkingsdichtheid, toenemende 
verdichting en de veelal lage ligging van de regio overstromingsrisico’s een belang-
rijk thema zijn in Hollands Midden”. Bovendien stijgt onder invloed van klimaatver-
andering de zeespiegel en worden weersomstandigheden extremer. Hierdoor kan de 
kans op en de impact van een overstroming in de toekomst toenemen. Er is echter 
onderscheid te maken tussen een breuk in de primaire en regionale waterkeringen. 
Primaire waterkeringen beschermen tegen buitenwater uit o.a. de Noordzee, maar 
ook de grote rivieren. Regionale waterkeringen beschermen tegen binnenwater uit 
meren, kleine rivieren en kanalen. 

Een breuk in de primaire waterkering heeft grote gevolgen. De Veiligheidsregio Hol-
lands Midden (VRHM) geeft echter aan dat: “Een breuk in de primaire waterkering is 
uiterst onwaarschijnlijk en kan alleen gebeuren onder zeer specifieke omstandighe-
den, namelijk een zeer zware (noord-)westerstorm in combinatie met extreem hoge 
zeewaterstanden. In het zeer onwaarschijnlijke geval dat een primaire waterkering 
bezwijkt, zijn de gevolgen voor de VRHM desastreus”. 

De faalkans van een regionale kering is groter dan bij een primaire kering en kan 
optreden als gevolg van een te hoge boezemstand of instabiliteit van een dijk. De 
impact en het effectgebied zijn echter kleiner in vergelijking met een bezwijking van 
een primaire waterkering. Een doorbraak van een regionale waterkering kan uiter-
aard wel gepaard gaan met ernstige schade aan bebouwing en infrastructuur. Voor 
Voorschoten betekent een breuk in een regionale kering dat de overlast en scha-
de grotendeels mee zal vallen, omdat in een groot deel van Voorschoten de grond 
opgehoogd is. In figuur 8 is te zien dat met name de randen van de gemeente risico 
lopen bij een breuk in een regionale kering.

16

KLIMAATADAPTATIEBELEID VOORSCHOTENFiguur 8  Verwachte maximale wateroverlast in Voorschoten door een breuk in  

de regionale kering.

Figuur 9  Verwachte wateroverlast in Voorschoten door piekneerslag  

(op basis van expertise gemeentelijke organisatie).

17

KLIMAATADAPTATIEBELEID VOORSCHOTENFiguur 10  Verwachte wateroverlast in Voorschotendoor piekneerslag (op basis van stresstest).

18

KLIMAATADAPTATIEBELEID VOORSCHOTENFiguur 11  Begaanbaarheid wegen in stedelijk gebied bij wateroverlast door piekbuien.

19

KLIMAATADAPTATIEBELEID VOORSCHOTENIn figuur 8 is een weergave te zien van de maximale wateroverlast als er niets wordt 
ondernomen in geval van een regionale dijkdoorbraak. In de praktijk zullen er altijd 
maatregelen genomen worden en zal de wateroverlast minder zijn dan het maxima-
le scenario dat in het figuur is aangegeven. Holland Rijnland geeft aan dat dit risico 
voor Voorschoten in vergelijking met andere gemeenten binnen de regio relatief laag 
is bij een regionale dijkdoorbraak. De polders van Voorschoten liggen relatief hoog 
ten opzichte van het boezempeil. Er zijn een aantal lager gelegen polders en groen 
en blauw stroken waar wel wateroverlast te verwachten is in het geval van een cala-
miteit.

In figuur 9 is weergegeven waar in Voorschoten de grootste overlast door regenwa-
ter wordt verwacht. Uit de stresstest blijkt dat bij zware neerslag bijvoorbeeld veel 
water blijft staan bij de Leidseweg (Noord Hofland), de spooronderdoorgangen en 
het Geestwoningpad. 

Als laatste is de staat van het riool in Voorschoten een punt van aandacht. Het 
rioolstelsel in Voorschoten bestaat uit een gemengd stelsel dat grotendeels toe is 
aan vervangen. In de aankomende jaren wordt dit opgepakt en wordt het vervangen 
door een gescheiden stelsel. Bij een gemengd stelsel komen zowel regenwater (van-
uit de openbare ruimte) als vuilwater vanuit onder andere huishoudens bij elkaar. Bij 
hevige regenval kan het riool niet alles verwerken en wordt een gedeelte niet afge-
voerd naar de waterzuivering maar naar nabijgelegen oppervlaktewater (slootjes). 
Als dit gebeurt verslechtert de waterkwaliteit. Door het regenwater en het vuilwater 
te scheiden komt er met hevige regenval vooral regenwater in sloten terecht en gaat 
het vuilwater naar de waterzuivering. Dit is goed voor de waterkwaliteit en zorgt 
ervoor dat er veel minder water moet worden gezuiverd. 
 

2.3   Het wordt droger
 
 

In het kort
Droogte is eveneens een gevolg van de stijgende temperatuur, want: hoe hoger 
de temperatuur, hoe meer water er verdampt. Door deze verdamping is er minder 
grond- en oppervlaktewater beschikbaar. 

 

Effect 
De verwachting is dat er in de toekomst vaker periodes van aanhoudende droogte 
zullen zijn en dit heeft een langdurig effect op grond- en oppervlaktewaterstanden. 
In stedelijke gebieden kan droogte niet alleen leiden tot (drink-)watertekorten, maar 
ook tot schade aan funderingen, verdroging van groen, een slechtere oppervlakte-
waterkwaliteit, versnelde bodemdaling en verdere toename in temperatuur. 

Bodemdaling
Doordat water uit de bodem verdwijnt, wordt de bodem compacter en daardoor 
klinkt deze in met verzakkingen tot gevolg.

Veenoxidatie
Wanneer veengrond in aanraking komt met zuurstof, ontstaat er een reactie waar-
door het veen in de bovenste laag verdwijnt. Dit noemen we bodemdaling door 
oxidatie. Bodemdaling is niet het enige probleem, bij dit proces komen ook broei-
kasgassen vrij (CO2) die bijdragen aan klimaatverandering. Wanneer er voldoende 
grondwater beschikbaar is, wordt het veen niet blootgesteld aan zuurstof, ontstaat 
er geen oxidatie en blijf de bodem op hetzelfde peil.

20

KLIMAATADAPTATIEBELEID VOORSCHOTENSchade aan gebouwen en infrastructuur
Bij droogte kunnen klei- en veengronden sneller dalen door verdichting en oxidatie. 
Het bovengelegen pand zakt mee, en bij ongelijkmatige verzakking kan er schade 
ontstaan aan het gebouw. Bij droogte kunnen klei- en veengronden sneller dalen 
door verdichting en oxidatie. Bovengelegen infrastructuur; verhardingen en kabels 
en (water)leidingen en op staal gefundeerde bebouwing (zonder paalfunderingen) 
kunnen mee zakken. Met name bij ongelijkmatige verzakking kan er hierdoor schade 
ontstaan.

Meters onder maaiveld:

Meters onder maaiveld:

 <0 meter
 0 - 0,5 meter
 0,5 - 1 meter 
 1 - 1,5 meter
 > 1,5 meter

 <0 meter
 0 - 0,5 meter
 0,5 - 1 meter 
 1 - 1,5 meter
 > 1,5 meter

Figuur 12    Gemiddelde hoogste grondwaterstand 2022,  

Figuur 13  Gemiddelde hoogste grondwaterstand 2050,  

in meters onder het maaiveld.

in meters onder het maaiveld.

Schade aan funderingen
Bij een lage grondwaterstand kunnen de houten funderingspalen droog komen te 
staan, waardoor er zuurstof bij het hout kan komen en een rottingsproces (door 
schimmels) in gang wordt gezet. Als de palen lang en/of vaak droog hebben gestaan 
verliezen de palen hun draagkracht en kan de fundering de bebouwing onvoldoende 
dragen, waardoor (cosmetische/constructieve) schade aan bebouwing kan ontstaan. 

21

KLIMAATADAPTATIEBELEID VOORSCHOTENAfname waterbergingscapaciteit
Door bodemdaling neemt de zogenaamde ontwateringsdiepte af, wat kan leiden tot 
minder ruimte voor het bergen van neerslag. Hierdoor wordt het gebied kwetsbaar-
der voor overstromingen en (grond-)wateroverlast in periodes met veel neerslag. 
Daarnaast wordt de bodem bij onvoldoende neerslag kurkdroog, waardoor deze 
water slechter kan opnemen. Vergelijk het met een spons. Een spons die maanden-
lang ongebruikt op een aanrecht ligt, neemt veel minder goed water op dan een 
spons die dagelijks gebruikt wordt. Als er in korte tijd veel regen valt, zoals bij een 
onweersbui, wordt de meeste regen niet opgenomen in de grond. Water blijft dus 
staan, in plaats van dat het opgenomen wordt in de bodem, en dat kan leiden tot 
wateroverlast. 

Slechte oppervlaktewaterkwaliteit
Tijdens periodes van droogte en hitte kan de waterkwaliteit van oppervlaktewater en 
recreatiewater verslechteren. In geval van droogte wordt er minder water afgevoerd 
door rivieren en oppervlaktewater. Doordat deze zogenaamde verversing afneemt, 
komen er hogere concentraties verontreinigingen in het water terecht zoals legionel-
la en blauwalg. In kustregio’s speelt daarnaast het probleem van verzilting: door de 
zeespiegelstijging en verminderde afvoer van rivierwater kan zeewater richting de 
rivieren stromen in plaats van andersom. Daardoor neemt het aandeel zoutwater in 
het zoetwater toe. Ook kan de oppervlaktewaterkwaliteit afnemen door kwel, dat is 
het omhoog stromen van (zout) grondwater in de lagergelegen gebieden.

Elektriciteitsvoorziening komt in het geding
Om te kunnen functioneren hebben elektriciteitscentrales koelwater nodig, in het bij-
zonder in tijden van hitte. In periodes van droogte komt de watervoorziening in het 
geding, en daarmee ook de elektriciteitsvoorziening. Want wanneer er onvoldoende 
water is, kunnen de machines niet (goed genoeg) gekoeld worden, en is er een kans 
op uitval. 

Gevolgen voor Voorschoten
Op dit moment voldoet het Nederlandse oppervlaktewater matig aan de Europese 
kwaliteitsnormen. De ecologische kwaliteit is matig tot slecht en de chemische kwa-
liteit voldoet meestal ook niet3. In Voorschoten is het de kwaliteit van het opper-
vlaktewater slecht tot matig. Dat levert risico’s op bij bepaalde bacterieconcentraties 
voor zowel dieren als mensen. Voorschoten staat deels op veengrond. Droogte en 
daardoor verlaagde grondwaterstanden kunnen zorgen voor verzakkingen en het 
wegrotten van houten funderingspalen waardoor er schade aan huizen en infrastruc-
tuur kan ontstaan. Ook kan de oppervlaktewaterkwaliteit afnemen door kwel, dat is 
het omhoog stromen van (zout) grondwater in de lagergelegen gebieden.
Naast het dorp bestaat Voorschoten ook voor een groot deel uit buitengebied waar-
onder een aantal parken. Langdurige droogte kan schade aanrichten aan flora en 
fauna. Door extra bewateren kan de schade worden beperkt maar dat verhoogt de 
vraag naar drinkwater.

 

3  www.clo.nl/indicatoren/nl1438-kwalieit-oppervlaktewater-krw

22

KLIMAATADAPTATIEBELEID VOORSCHOTEN2.4   Biodiversiteit neemt af

Naast klimaatverandering is er een ander belangrijk proces gaande: de biodiversi-
teit neemt af, en dat is problematisch. Alle levende organismen leven samen in een 
ecosysteem. Als de biodiversiteit hoger is, is een ecosysteem robuuster en kunnen 
planten en dieren er gemakkelijker overleven. Een robuust ecosysteem kan zich be-
ter aanpassen aan bijvoorbeeld klimaatverandering. Ook zijn robuuste ecosystemen 
van belang voor ons leven en de economie: ze leveren voedsel, hout, mineralen, 
water en medicijnen. Een biodivers ecosysteem helpt bovendien bij het voorkomen 
van ziekten en plagen. Wereldwijd worden 0,5 tot 1 miljoen soorten met uitsterven 
bedreigd. Nergens in Europa gaat het zo slecht met de biodiversiteit als in Neder-
land. Van de oorspronkelijk in Nederland voorkomende soorten is gemiddeld nog 
maar 15% van hun populatie over. 

Biodiversiteit omvat alle soorten planten, dieren en micro-organismen, de 
genetische variatie binnen deze soorten en de variatie aan ecosystemen 
waar ze deel van uit maken (zoals moerassen en woestijnen). Kortgezegd 
is biodiversiteit de variatie aan levensvormen.

Omdat de bij wordt gebruikt als indicator voor de biodiversiteit, heeft de gemeente 
het openbaar groen beoordeeld op bij-vriendelijkheid. Bij nieuwe inrichtingsplan-
nen met openbaar groen wordt de beplanting beoordeeld op bij-vriendelijkheid. Bij 
de beheeruitvoering wordt keurmerk Kleurkeur gehanteerd dat rekening houdt met 
bijen en biodiversiteit. In het kader van het bijenactieplan worden insect-vriendelijke 
inrichting- en beheermaatregelen uitgevoerd samen met de bijenambassadeurs. Bij 
het vervangen van openbaar groen wordt minimaal 50% bij-vriendelijke bomen en 
beplanting aangebracht. Hierdoor neemt de biodiversiteit in Voorschoten met kleine 
stapjes toe.

23

KLIMAATADAPTATIEBELEID VOORSCHOTEN3.  Voorschoten toekomstbestendig

Het is duidelijk dat klimaatverandering plaatsvindt. Voorschoten ervaart er 
nu al de gevolgen van, en in de toekomst zijn er meer weersextremen en 
bijbehorende effecten te verwachten. In dit hoofdstuk stellen we daarom 
ambities en doelstellingen voor Voorschoten voor om de gevolgen van kli-
maatverandering te beperken.

3.1   De ambitie van Voorschoten

Het veranderende klimaat zet de leefbaarheid van Voorschoten onder druk. Wanneer 
er geen klimaatadaptieve maatregelen worden genomen zal Voorschoten en haar in-
woners, bezoekers en ondernemers hinder en schade ervaren door klimaatverande-
ring. Wanneer er geen maatregelen worden genomen wordt een hoge prijs betaald: 
ondergelopen kelders, gezondheidsproblemen voor kwetsbare bewoners, schade 
aan woningen en infrastructuur door wateroverlast en bodemdaling zijn slechts een 
greep uit de effecten van klimaatverandering. De GGD geeft daarnaast mee dat 
klimaatverandering gepaard gaat met psychische klachten. Mensen kunnen zich zor-
gen maken om hun veiligheid of om de waarde van hun woning. De onzekerheid die 
hiermee gepaard gaat kan leiden tot psychische klachten.

Voorschoten neemt maatregelen om, ook met veranderende weersomstandighe-
den, een leefbaar, groen en klimaatrobuust dorp te zijn. Vanuit de Rijksoverheid is 
de ambitie gesteld dat alle Nederlandse gemeenten in 2050 klimaatbestendig en 
waterrobuust zijn ingericht. Voorschoten stelt 2040 als stip op de horizon. Hiermee 
onderschrijft Voorschoten de urgentie van klimaatadaptatie: we moeten tijdig maat-
regelen nemen. In dit geval geldt “voorkomen is beter dan genezen”. Deze urgentie 
wordt ook uitgesproken in het coalitieakkoord van Voorschoten. 2040 en 2050 zijn 
geen eindstations: de weersomstandigheden blijven veranderen en daarom moet 
de gemeente blijven evalueren hoe Voorschoten ervoor staat en welke maatregelen 
passend zijn.

Een terugblik vanuit 2040
Al tientallen jaren verandert ons klimaat. Jaar in jaar uit worden er weer-
records gebroken. Voorschoten merkte dat vroeger ook. Boeren hadden ‘s 
zomers last van droogte. Bij hevige regenval stonden wegen, fietspaden en 
speeltuinen onder water. En in het centrum was het onprettig om te verblij-
ven op hete dagen. Dat is nu, in 2040, wel anders. Door klimaatadaptieve 
maatregelen te treffen is Voorschoten een groen en biodivers dorp, waar 
het ook bij weersextremen prettig wonen is. De straten zijn opnieuw inge-
richt, met veel ruimte voor bomen, planten en water. Wegen en fietspaden 
zijn gewoon begaanbaar na een flinke regenbui. De kwaliteit van het water 
in meren en sloten is flink toegenomen. De Nederlandse wateren voldeden 
in 2022 matig of helemaal niet aan de Europese kwaliteitsnormen, dat is nu 
wel anders: je kan weer overal zwemmen en spelen. En voor bewoners is 
klimaatadaptatie de normaalste zaak, ieder draagt z’n steentje bij. Tegels in 
tuinen zijn verruild voor groen, mensen vangen regenwater op in regenton-
nen en gebruiken dit in en rondom het huis. Platte daken zijn groene daken 
geworden.

24

KLIMAATADAPTATIEBELEID VOORSCHOTEN3.2  Doelstellingen en uitgangspunten

Het klimaatbeleid van Voorschoten heeft als doel dat Voorschoten leefbaar blijft, en 
daarom groener en klimaatrobuuster wordt. Om dit te bereiken zijn er zes kerndoel-
stellingen opgesteld:

 

 
 
 
 
 

 

1   Voorschoten is een prettige plek om te verblijven,  

ook bij hitte-extremen

2  Er is beperkte schade door langdurige droogte
3  Er is beperkte hinder en schade bij hevige regenval
4  Voorschoten is voorbereid op een overstroming
5  Voorschoten wordt groener en blauwer
6   Voorschoten heeft klimaatadaptatiebeleid met oog  

voor alle inwoners

 Kerndoelstelling 1
 Voorschoten is een prettige plek om te verblijven,  
ook bij hitte-extremen 

De gemiddelde temperatuur neemt toe, en hitte-extremen worden steeds buiten-
sporiger. Dat heeft zowel gezondheidsproblemen als materiele schade tot gevolg. 
Voorschoten heeft de ambitie om een comfortabel en behaaglijk woon- en leefkli-
maat te creëren waarin stijging van de temperatuur beperkt wordt en er, ook bij 
hitte, voldoende plekken zijn om comfortabel en veilig te verblijven. Om te zorgen 
dat Voorschoten een prettige plek blijft om te verblijven, is het volgende van belang: 

Doelen
1.1  De buitenruimte wordt groener en rijker aan water en natuur, zodat de leefom-

geving koel, comfortabel, aantrekkelijk en gezond is; 

1.2  Nieuwbouwprojecten en transformaties (van bestaande bouw) worden hittebe-

stendig uitgevoerd; 

1.3  Het wordt gestimuleerd om in de bestaande bouw maatregelen te nemen om 

panden hittebestendig te maken; 

1.4  Vitale infrastructuur, voorzieningen en hulpdiensten blijven functioneren in geval 

van extreme hitte.

We weten inmiddels dat de gemiddelde temperatuur en de hitte-extremen toene-
men. We weten ook dat in stedelijke gebieden de temperatuur nog eens extra op-
loopt. Het doel is om, ook in de bebouwde omgeving van Voorschoten, een gezonde 
en aantrekkelijke leefomgeving te creëren. Hoe warm het ergens wordt, hangt af 
van de verhouding tussen enerzijds gebouwen/verharding (zoals asfalt) en ander-
zijds groene en waterrijke (blauwe) oppervlakken. Door zoveel mogelijk groen en 
water en zo min mogelijk verharding te realiseren kunnen hitte-eilanden voorkomen 
worden. Bomen geven schaduw en water zorgt voor meer verdamping, wat resul-
teert in een lagere temperatuur. Groene en blauwe daken en groene gevels zorgen 
niet alleen voor een afname in temperatuur maar dragen ook bij aan het vergroten 
van de biodiversiteit. Ook materialen waar gebouwen en infrastructuur van gemaakt 
zijn spelen een rol. Warmte werende- of verkoelende materialen verminderen hit-
testress.

25

KLIMAATADAPTATIEBELEID VOORSCHOTENVanuit deze kennis zijn een aantal eisen opgesteld. Wanneer er gebouwd wordt, gel-
den de volgende uitgangspunten:

Uitgangspunten nieuwbouw
•   De ambitie is om 40% van alle horizontale en verticale oppervlakten warmte redu-
cerend en verkoelend in te richten door slimme materiaalkeuze en het toevoegen 
van groen en/of water;

•   De ambitie is om 40% schaduw te realiseren binnen het plangebied voor nieuw 

aan te leggen verblijfsplekken en gebieden waar langzaam verkeer zich verplaatst. 
Het ijkpunt hiervoor is de hoogste zonnestand van het jaar: 21 juni om 12:00;

•   Er wordt rekening mee gehouden dat koele en schaduwrijke verblijfsplekken 

zoveel mogelijk op loopafstand (dat wil zeggen binnen circa 300 meter) aanwezig 
zijn en openbaar toegankelijk zijn;

•   Het is niet wenselijk dat koeling van gebouwen (door bijv. airco’s) leidt tot opwar-

ming van de (verblijfs)ruimte in de directe omgeving.

 

Kerndoelstelling 2
Er is beperkte schade door langdurige droogte

Droogte, en de bijbehorende effecten zoals (grond)watertekort, drinkwatertekorten, 
bodemdaling en verslechtering van de waterkwaliteit, moeten worden tegengegaan. 
Dat is mogelijk door hemelwater zoveel mogelijk lokaal op te slaan, regenwater te 
(her)gebruiken en/of (waar mogelijk) te laten infiltreren naar het grondwater. Dat 
vertaalt zich in de volgende doelstellingen:

Doelen
2.1  De gevolgen van droogte voor de waterkwaliteit, grondwaterstanden en drink-
watertekorten worden beperkt door oplossingen in de openbare ruimte en op 
privaat terrein;

2.2  Bodemdaling door droogte wordt beperkt waar het schade kan aanbrengen aan 

woningen, infrastructuur en natuur;

2.3  De waterkwaliteit van oppervlaktewater verbetert in Voorschoten.

Om de schommelingen in droogte op te kunnen vangen, en bodemdaling tegen te 
gaan, zijn uitgangspunten opgesteld voor de inrichting van de openbare ruimte en 
eigen terrein.

Uitgangspunten nieuwbouw
•   De (grond-)waterpeilen in zowel het plangebied als de omgeving en de zoetwater-

beschikbaarheid in de bodem zijn sturend in de inrichting van het plangebied;

•   Het uitgangspunt bij ontwerp en inrichting is drinkwaterbesparing, regenwaterbe-

nutting en verbetering van de kwaliteit van oppervlaktewater.

Eis nieuwbouw
Bij gebiedsontwikkeling of herinrichting dient de restzetting minder dan 15 cm in 30 
jaar te bedragen, inclusief eventuele effecten van autonome bodemdaling4.

4  Zie bijlage D voor onderbouwing

26

KLIMAATADAPTATIEBELEID VOORSCHOTEN 

Kerndoelstelling 3
Er is beperkte hinder en schade bij hevige regenval

Om te zorgen dat inwoners en bedrijven zo min mogelijk wateroverlast ervaren, 
worden bij herinrichting van de openbare ruimte, bij nieuwbouw en op locaties waar 
bekende waterproblematiek speelt maatregelen genomen. 

Doelen
3.1  Vitale functies en nutsvoorzieningen blijven functioneren bij hevige regenval;
3.2  Routes en vitale locaties blijven bereikbaar voor hulpdiensten bij hevige regen-

val;

3.3  Schade aan gebouwen en wegen vanuit de openbare ruimte blijft beperkt bij 

hevige regenval;

3.4  Het riool is toegerust op de veranderende weersomstandigheden.

Uitgangspunten nieuwbouw
•   De ambitie is om op privaatterrein de neerslag van een hevige bui van 70 mm in 
een uur op te vangen (geïnfiltreerd, vastgehouden en/of geborgen) in voorzienin-
gen op privaat terrein of in de daarvoor bestemde extra voorzieningen in het plan-
gebied. De voorzieningen voeren bij voorkeur de eerste 24 uur daarna vertraagd 
af (niet extra naar riolering of watersysteem) en zijn in maximaal 60 uur weer 
beschikbaar5;

•   Indien er in het plangebied ook openbare wegen worden gerealiseerd, wordt 

aangetoond dat bij extreem hevige neerslag schade (bij 70 mm in een uur) aan 
bebouwing, infrastructuur en aan vitale voorzieningen zoveel mogelijk kan worden 
voorkomen. Het is belangrijk dat vitale voorzieningen kunnen blijven functioneren 
(bij 90 mm in een uur);

•   Hemelwater wordt zoveel mogelijk vastgehouden, hergebruikt en in de bodem 

geïnfiltreerd in het plangebied.

•   In het plangebied is natuurlijke en oppervlakkige afwatering zoveel mogelijk aan-

wezig;

•   Bij een plangebied waarin ook openbare wegen worden gerealiseerd, wordt er 

rekening mee gehouden dat een waterdiepte van 15 cm op de rijbaan door extre-
me regen (en/of overstroming) zo min mogelijk risico op schade aan gebouwen en 
elektrische installaties in de nieuwe openbare ruimte oplevert en dat hoofdwegen 
begaanbaar blijven.

5 

 In de Hemelwaterverordening van de gemeente Voorschoten staan de eisen geformuleerd. Dit is een 
ambitie bovenop de verordening. Lokaleregelgeving.overheid.nl/CVDR657700

Figuur 13  Een schematische doorsnede met daarin onder andere de ontwateringsdiepte, het 
maaiveldniveau en het vloerpeil ter verduidelijking van de ontwateringsnorm (bron 
Fugro).

27

 

 

Eis nieuwbouw
Ontwateringsnorm6: Voor de ontwateringsdiepte (het verschil tussen maaiveld en 
grondwaterstand zie Figuur 13) worden de volgende normen aangehouden:
•   Wegen 0,7m minus as van de weg;
•   Woningen met kruipruimte 0,2 m onder de kruipruimtebodem;
•   Woningen zonder kruipruimte 0,5 m onder onderzijde vloer;
•   Tuinen en plantsoenen zonder waterbergingsvoorzieningen 0,5 m minus maaiveld;
•   Tuinen en plantsoenen met waterbergingsvoorzieningen 0,7 m à 1,1 m minus 

maaiveld;

•   Bij bestaande woningen op houten palen (binnen de invloedssfeer van de ontwik-

keling) boven het hoogste houten funderingsniveau.

Kerndoelstelling 4
 Voorschoten is voorbereid op, en beperkt de schade bij,  
een overstroming 
 
Een overstroming kan plaatsvinden als er een primaire kering of een regionale 
kering doorbreekt. In het geval van zo’n calamiteit zijn de Rijksoverheid, het Hoog-
heemraadschap Rijnland en de Veiligheidsregio Hollands Midden voorname spelers. 
Het is wel belangrijk met het bouwen van nieuwe woningen dat er rekening wordt 
gehouden met de hoogte van water op straat met het vast te stellen bouwpeil (zie 
figuur 7). De wijk moet bereikbaar blijven en in het bijzonder woningen van kwets-
bare groepen die verminderd zelfredzaam zijn. Ook is het belangrijk dat nutsvoorzie-
ningen kunnen blijven functioneren voor de wederopbouw.

Uitgangspunt nieuwbouw
Bij gebiedsontwikkeling wordt door de initiatiefnemer aangetoond hoe met het nieu-
we bouwpeil in het geval van een overstroming schade aan woningen zo veel moge-
lijk wordt beperkt en er wordt aangetoond hoe de wijk bereikbaar blijft bij evacuatie. 

Kerndoelstelling 5
Voorschoten wordt groener en blauwer

Het toevoegen van groen en blauw is een maatregel tegen verschillende negatieve 
effecten van klimaatverandering. Een groene en/of blauwe leefomgeving bestrijdt 
hittestress en draagt bij aan de gezondheid en productiviteit van de inwoners van 
Voorschoten. Groen zorgt voor infiltratie van regenwater in de bodem en is een kans 
om biodiversiteit te versterken. 

Niet alleen de hoeveelheid groen is van belang. Ook de kwaliteit van groen speelt 
een rol. Een grote boom met veel bladeren zorgt voor meer verkoeling en meer ver-
damping, waardoor het meer afkoelt. Een stuk groen met veel verschillende soorten 
zorgt voor meer biodiversiteit en is robuuster in het geval van weersextremen dan 
een homogeen stuk groen. 

Onderzoekers van de Universiteit van Wageningen stellen dat natuurlijke oplossingen 
voor klimaatadaptatie een gouden kans vormen. “Door ons begrip van de natuur 
en natuurlijke processen te vergroten, kunnen we werken met water en natuur om 
ons aan te passen aan het veranderende klimaat. Het resultaat zijn kosteneffectieve 

6  Zie bijlage E voor onderbouwing

28

KLIMAATADAPTATIEBELEID VOORSCHOTENKlimaatadaptief maaibeleid
"Als er een hittegolf aankomt, kun je beter niet alles maaien." Als de bermen 
en grasvelden te strak worden gemaaid, gaat het gras door de hitte kapot en 
is er geen groen meer om de hitte te absorberen. "Wat je overhoudt, is zand, 
dat snikheet wordt." Voor de lange termijn pleit Stuiver voor meer elzen, 
linden en iepen en ook grote struiken als kornoelje of vuilbomen. "Het liefst 
allerlei soorten naast elkaar. Plant bomen die ouder kunnen worden dan wij. 
Dan heb je het over een duurzame hitteoplossing." Marion Stuiver, Wagenin-
gen University & Research

oplossingen op langere termijn die de klimaatbestendigheid vergroten en de samen-
leving als geheel ten goede komen.” 

Om Voorschoten groener en blauwer te maken zijn de volgende doelstellingen opge-
steld: 

Doelen
5.1  De openbare ruimte wordt groener en blauwer, zowel in hoeveelheid als biodi-

versiteit7; 

5.2  Er komen meer bomen in Voorschoten. Het gaat om zowel het vermeerderen 

van het aantal bomen als (ecologische) boomwaarden;

5.3  Natuurinclusief bouwen is het uitgangspunt bij nieuwbouw.

Uitgangspunten (nieuwbouw)
•   Bij een ontwikkeling wordt inzichtelijk gemaakt hoe het aandeel verharding ten 

gunste van groen en blauw wordt geminimaliseerd. Dit gebeurt kwantitatief door 
de oppervlaktes en percentages ten opzichte van de bestaande situatie inzichte-
lijk te maken. En kwalitatief door te beschrijven hoe hittestress en wateroverlast 
worden voorkomen en de ecologische waarden worden vergroot.

•   Uitgangspunt voor de herplantplicht bij beschermwaardige bomen is de boom-

waardetaxatie (monetaire waarde) van de te kappen boom.

 

Kerndoelstelling 6
 Voorschoten heeft klimaatadaptatiebeleid met oog  
voor alle inwoners

Het doel is dat alle bewoners van Voorschoten voorgelicht en beschermd worden (of 
hiertoe in staat worden gesteld) tegen de gevolgen van klimaatverandering. In het 
bijzonder is er aandacht voor mensen met een kwetsbare gezondheid of handicap, 
mensen met een laag inkomen, jongeren, ouderen en mensen die de Nederlandse 
taal niet machtig zijn omdat deze vaak onevenredig hard worden getroffen door de 
gevolgen van klimaatverandering. De ongelijkheid neemt toe wanneer dit niet in 
acht wordt genomen.

Voorschoten maakt uiteraard beleid voor alle inwoners. Maar wanneer het gaat om 
klimaatadaptatie blijkt dat de aandachtsgroepen vaak onevenredig hard worden 
getroffen door de gevolgen van klimaatverandering. Uit onderzoek blijkt dat de tem-
peratuur in steden en wijken met een lager gemiddeld inkomen hoger oploopt door 
verstening en het gebrek aan groen. Wageningen Universiteit heeft in 2020 beves-

7  Het ijkpunt is 86 m2 openbaar groen per woning in Voorschoten (in 2022).

29

KLIMAATADAPTATIEBELEID VOORSCHOTENtigd dat dit ook voor Nederland geldt: in buurten met de laagste sociaal-economi-
sche status is er aanzienlijk minder groen in de buurt dan in rijkere buurten. 
Naast de relatie tussen inkomen en groen is ook gezondheid een voorbeeld. Medi-
cijnen werken bijvoorbeeld minder goed bij hitte, en omgekeerd ervaren mensen 
met een kwetsbare gezondheid veel last bij hittestress. Zij worden dus onevenredig 
hard getroffen in geval van een toename in gemiddelde temperatuur en van extre-
me hitte. Er blijkt daarnaast een verband te zijn tussen groen en gezondheid: groen 
zorgt voor een positieve fysieke en geestelijke gezondheid, geeft Marian Stuiver van 
Wageningen Universiteit aan. Stuiver: “De Europese Green Deal schrijft over een 
rechtvaardige en inclusieve transitie”. Om rechtvaardigheid, inclusie en gelijkheid te 
bevorderen heeft Voorschoten de volgende doelen gesteld:

Doelen
6.1  Voorschoten communiceert en participeert structureel over klimaatadaptieve 
maatregelen, en spant zich specifiek in om de aandachtsgroepen hierin te be-
trekken;

6.2  Voorschoten treft klimaatadaptieve maatregelen met specifiek oog voor de be-

hoeftes/situatie van mensen in aandachtsgroepen;

6.3  Voorschoten spant zich in om de gezondheidsimpact van klimaatverandering te 

verkleinen;

6.4  Voorschoten weet welke overlast en schade door klimaatverandering er onder 

inwoners en ondernemers speelt.

Voor deze doelstelling zijn geen uitgangspunten opgesteld. De praktische vertaling 
van deze doelen is te vinden in de uitvoeringsagenda en verdere uitwerking komt tot 
stand samen met de omgeving. Zie ook paragraaf 5.2.

3.3  Toelichting

•   Hoofdstuk 3 valt uiteen in drie onderdelen: 1. Doelstellingen, 2. Uitgangspunten, 

3. Eisen. 

•   De doelstellingen geven aan waar aankomende jaren naar wordt gestreefd, wat de 

ambities zijn;

•   De uitgangspunten geven een beleidskader mee voor nieuwbouw. De uitgangs-
punten zijn prestatiegericht waarmee een kader wordt gegeven maar geen spe-
cifieke maatregelen worden voorgeschreven. Dit biedt ruimte voor maatwerk en 
innovaties binnen projecten. Het beoogde effect van een uitgangspunt is dat bij 
nieuwe ontwikkelingen wordt aangetoond wat de risico’s en kansen op het gebied 
van klimaatadaptatie zijn en welke maatregelen er worden getroffen om de risico’s 
te beheersen, knelpunten op te lossen, kansen te verzilveren en ambities na te 
streven. Ook wordt de belangenafweging ten opzichte van andere beleidsterreinen 
expliciet gemaakt. Hierdoor kan worden getoetst op welke wijze klimaatadaptatie 
wordt toegepast in een project, en welke prioriteiten er zijn gesteld;

•   De eisen zijn bedoeld om specifiek voor te schrijven aan welke voorwaarden en 

nieuw plan moet voldoen. Deze worden ook verder vastgelegd in verordeningen en 
bijvoorbeeld de Leidraad Openbare Ruimte (LIOR);

•   De Leidraad 2.0 van Bouw Adaptief is een van de voornaamste bronnen voor de 

bovengenoemde uitgangspunten evenals klimaatadaptatiebeleid van het Hoog-
heemraadschap Rijnland8; 

•   Dit beleid ziet met name toe op nieuwbouw.

8  Leidraad | Bouw Adaptief

30

KLIMAATADAPTATIEBELEID VOORSCHOTEN4.  De weg naar 2040

 

 

Er zijn ambities en doelen gesteld om te zorgen dat Voorschoten leefbaar 
blijft in de toekomst, ook met een veranderend klimaat. We leggen uit hoe 
Voorschoten deze ambitie en doelstellingen gaat bereiken. 

Meekoppelen
Het aanpassen van Voorschoten aan het veranderende klimaat moet zo efficiënt 
mogelijk. Het is niet nodig dat heel het dorp voor 2040 opnieuw is ingericht. Het is 
van belang dat knelpunten aankomende jaren worden gesignaleerd en dat plannen 
worden uitgevoerd om deze knelpunten op te lossen. Dit kan het meest efficiënt 
door maatregelen en werkzaamheden de combineren met onderhoud en andere 
projecten.

Vandaar dat het van belang is om aankomende jaren zogenaamde meekoppelkansen 
te benutten. Meekoppelkansen zijn projecten en opgaven die toch al moeten worden 
uitgevoerd. Door na te denken over klimaatadaptieve maatregelen kunnen die direct 
toegevoegd worden aan lopende projecten. Zo kan er geleidelijk en met minimale 
investeringen een maximaal effect worden bereikt met herinrichting en gebiedsopga-
ven. Vooraf en op tijd maatregelen treffen is efficiënter dan schade herstellen aan de 
achterkant.

Een van de belangrijkste uitdagingen voor Voorschoten aankomende jaren ligt 
ondergronds. De riolering wordt gefaseerd vervangen van een gemengd rioolstel-
sel naar een gescheiden waarbij hemelwater (regen) en vuilwater (water vanuit het 
huishouden) gescheiden worden afgevoerd. Hierna is het pas effectief om (bij-
voorbeeld) af te koppelen. Ook kan gelijktijdig met dit werk alles op straat (op het 
maaiveld) worden aangepast zodat schade beperkt blijft bij hevige buien. Ook de 
energietransitie is een belangrijk aanknopingspunten om het dorp klimaatadaptief in 
te richten. 

Uitvoeringsplan
De gevolgen van klimaatverandering voor Voorschoten zijn in kaart gebracht middels 
risicodialoog deel I. Dat is het deel van de risicodialoog waarin inhoudelijke experts 
van binnen en buiten de gemeente geraadpleegd zijn. Het is niet zo dat er voor alle 
knelpunten die in beeld zijn gebracht al een plan ligt. Dat wordt aankomend jaar 
verder uitgewerkt. Risicodialoog deel II volgt nog, daarin wordt er geparticipeerd 
met onder andere bewoners, bedrijven en woningcorporaties. Aan de hand van alle 
ontwikkelingen wordt de uitvoeringsagenda verder aangevuld. 

31

KLIMAATADAPTATIEBELEID VOORSCHOTENUitvoeringsagenda

Onderwerp

Planning

Borging

In de Omgevingsvisie Centrum worden kansen ver-
kend voor een klimaatadaptieve inrichting.

2023

Omgevingsvisie 
Centrum

Adegeest is een grootschalige herinrichting waarin 
wordt onderzocht of gebruik kan worden gemaakt 
van de impulsregeling DPRA.

In diverse gebiedsontwikkelingsprojecten waaron-
der Starrenburg III en Segaar Arsenaal en wordt 
klimaatadaptatie waar mogelijk geïntegreerd in het 
Stedenbouwkundigplan

Risicodialoog deel II: Participeren met inwoners, on-
dernemers en andere (keten)partijen over klimaat-
adaptatie in Voorschoten.

Q1-Q2 2023

Projectplan

Divers

Stedenbouwkundig 
plan

Q1-Q2 2023

Plan van Aanpak

Er wordt onderzocht of een Lokaal Hitteplan nodig 
en wenselijk is in Voorschoten.

Q1-Q2 2023

Lokaal Hitteplan

In 2023 wordt verkend welke mogelijkheden er zijn 
om klimaatadaptieve maatregelen voor particulieren 
en ondernemers te stimuleren. 

Meekoppelkansen: De riolering in Voorschoten wordt 
aankomende jaren vernieuwd. Het gemengde riool 
wordt vervangen door een gescheiden stelstel. Ook 
bij bodemsaneringen en het plaatsen van onder 
andere geluidschermen zijn er mogelijkheden om 
klimaatadaptieve maatregelen mee te koppelen.

In 2023 wordt onderzocht of er een Bomencompen-
satiefonds kan worden gerealiseerd zodat bomen die 
worden gekapt altijd gecompenseerd worden. Ook 
als dat niet past binnen het plangebied. 

2023

Mogelijke subsidie

2023-2040

Projectplan

2023

Groen beleid

Plan van Aanpak voor het oplossen van knelpunten 
die naar voren zijn gekomen uit de risicodialoog. 

2023

Plan van Aanpak

32

KLIMAATADAPTATIEBELEID VOORSCHOTEN5.   En verder
5.1   Wat doet Voorschoten al?

Klimaatadaptatie & biodiversiteit 
De afgelopen jaren zien we niet alleen dat de weersextremen toenemen, maar ook 
dat de biodiversiteit afneemt. De afname van biodiversiteit wordt, net als de toene-
mende hitte, droogte en wateroverlast, deels veroorzaakt door klimaatverandering. 
Inzetten op klimaatadaptatie betekent dus ook inzetten op biodiversiteit, en anders-
om. Een klimaatbestendige leefomgeving is gebaat bij het creëren van meer biodi-
versiteit.

Om de gevolgen van klimaatverandering aan te kunnen en de biodiversiteit te ver-
groten worden gebouwen en openbare ruimte anders ingericht en beheerd. Deze 
aanpak is alleen haalbaar en betaalbaar in combinatie met andere lopende/regu-
liere grootonderhoudprojecten. Een voorbeeld is het vervangen van de riolering in 
Adegeest. De straat moet open om bij het riool te kunnen, en dat biedt meteen een 
kans om de openbare ruimte na de werkzaamheden aan het riool klimaatadaptief en 
biodivers in te richten. Zo wordt al bij de vervanging van groen gekozen voor een 
groot deel aan inheemse en bij vriendelijke beplanting, die in diverse perioden van 
het jaar bloeien. Gemeente Voorschoten gebruikt de bij als indicator voor de biodi-
versiteit, en heeft daarom het bijenconvenant van Stichting Bijenlandschap onderte-
kend. Bijen hebben enerzijds groen nodig om te overleven, dus de aanwezigheid van 
bijen toont de hoeveelheid bloemen en planten in een gebied aan. Anderzijds dragen 
bijen door verstuiving bij aan de bloei en groei van groen, en ondersteunen daarbij 
ook dat een gebied groener wordt.  

Behalve een biodiverse inrichting is er ook een verandering in het beheer van de 
openbare ruimte en openbaar groen. Er wordt bijvoorbeeld anders gemaaid, om zo 
de leefomgeving van de bij te beschermen. Voor het maaien markeert een deskun-
dige/ecoloog de locaties die niet gemaaid mogen en kunnen worden omdat er veel 
bij vriendelijke bloemen staan en belangrijke verbindingsroutes voor insecten zijn. 
Ook worden er eisen gesteld aan aannemers. Zo moeten zij het Kleurkeur certificaat 
hebben, een keurmerk voor verantwoord en ecologisch bermbeheer. 

In Voorschoten wordt al enkele jaren ingezet op het vergroten van voedselplekken 
voor bijen door bijenlinten aan te brengen in bermen en op diverse groenlocaties 
gazon om te vormen naar kruiden- en bloemrijk gras. Het maairegime voor bloem-
rijkgras is op daarvoor geschikte plekken aangepast om voedselplekken langer te 
laten staan, of pas een volgend seizoen te maaien. Bij het vervangen van groen-
voorzieningen worden minimaal 50% inheemse bomen en heesters aangebracht met 
bijvriendelijke vaste planten op prominente plaatsen. Door deze werkwijze neemt de 
biodiversiteit in Voorschoten met kleine stapjes toe. 

Gescheiden rioolstelsel
Het riool door heel Voorschoten wordt op termijn vervangen. Voorschoten gaat van 
een gemengd rioolstelsel naar een gescheiden stelsel. Een gemengd stelsel heeft 
één buis, hierin komt al het afvalwater en hemelwater terecht en dit wordt naar de 
zuiveringsinstallatie afgevoerd. Bij hevige regenval kan het afvalwater, dat weliswaar 
verdund is met regenwater, via overstorten toch in het oppervlaktewater terecht. 
Dit gebeurt niet bij een gescheiden rioolstelsel. Een gescheiden systeem heeft twee 
buizen: één voor huishoudelijk afvalwater en één voor hemelwater. Daardoor komt 
er minder afvalwater in het oppervlaktewater terecht bij hevige regenval.

33

KLIMAATADAPTATIEBELEID VOORSCHOTEN5.2  Participatie en communicatie
In de participatienota Samen Maken We Voorschoten wordt o.a. vermeld dat: “De 
ontwikkeling van Voorschoten is niet alleen een verantwoordelijkheid van de ge-
meente, maar vraagt om een goed samenspel met inwoners, bedrijven, maatschap-
pelijke organisaties en regionale partners. Wij vinden het belangrijk om ideeën en 
expertise uit de samenleving meer te benutten en om telkens weer te kijken welke 
rol de gemeente het beste kan vervullen. Waar de gemeente plannen en beleid 
maakt willen we inwoners en belanghebbenden in een zo vroeg mogelijk stadium 
betrekken. We leggen daarvoor kaders en spelregels vast en letten er ook op dat die 
daadwerkelijk worden toegepast. We realiseren ons dat dit ook een leerproces is.”

Klimaatverandering is omvangrijk en raakt veel facetten en stakeholders. Klimaat-
adaptatie is bovendien nieuw in gemeente Voorschoten, daarom is er voor gekozen 
om als startpunt binnen de gemeentelijke organisatie ervaringen en expertise op te 
halen. Hiervoor is gestart met de zogenaamde risicodialoog om zo de knelpunten te 
inventariseren en ook om samenwerking op te zoeken. Daar zijn ook inhoudelijke 
stakeholders bij betrokken, zoals buurgemeenten, de GGD/Hecht, het Hoogheem-
raadschap Holland Rijnland en de provincie Zuid-Holland. Binnen de gemeentelijke 
organisatie is een risicodialoog gevoerd om alle relevante kennis en aandachts-
punten op te halen, maar ook om samenwerking op te zoeken. We noemen dit de 
risicodialoog deel I. In deze fase gaat het vooral om te reguleren en te regisseren 
waardoor de nadruk op meeweten en meedenken ligt (blauw in figuur 14)

Ook bewoners, ondernemers en ontwikkelaars binnen Voorschoten merken iets van 
klimaatverandering, en daarmee ook van de klimaatadaptieve maatregelen. Daar-
om is het belangrijk om ook deze stakeholders bij het klimaatadaptatiebeleid te 
betrekken. Andersom is het belangrijk dat de gemeente op de hoogte blijft van hoe 
collega’s, bewoners en ondernemers de gevolgen en de maatregelen rondom kli-
maatadaptatie ervaren. Wat zijn hun zorgen, wensen en ervaringen? Hiervoor wordt 
een participatieproces opgezet. Dit is onderdeel van de risicodialoog deel II. In deze 
fase ligt de nadruk op regisseren, stimuleren en faciliteren. Dit gaat om meedenken, 
meewerken en in sommige gevallen zelfs meebepalen (groen in figuur 14). 

Risicodialoog

Meeweten Meedenken Meewerken Meebepalen

Reguleren
Regisseren
Stimuleren
Faciliteren
Loslaten

 Risicodialoog deel I 

 

 Risicodialoog deel II

Figuur 14 Participatieproces klimaatadaptatiebeleid

34

KLIMAATADAPTATIEBELEID VOORSCHOTEN6.   Begrippenlijst

Afkoppelen

Afvalwater

Biodiversiteit

Boezempeil

Bouwpeil

Zorgen dat hemelwater niet op een riool (met afval-
water) wordt geloosd. Bij afkoppelen wordt het relatief 
schone hemelwater afgevoerd naar het oppervlaktewater 
of direct geïnfiltreerd in de bodem (dat laatste heeft de 
voorkeur).

Vies water dat gebruikt is door huishoudens, bedrijven en 
instellingen.

Hoeveelheid verschillende soorten dieren en planten in 
een bepaald gebied.

De (streef)hoogte van het water in de boezem. Het 
boezem is een stelsel van wateren en kanalen waarop 
het water van lager gelegen polders wordt uitgemalen of 
ingelaten.

Het bouwpeil wordt gebruikt als uitgangspunt (referentie-
punt) voor de hoogtemaatvoering van een nieuw gebouw 
ten opzichte van het aansluitende terrein.

Blauw-groene daken

Dit een is groen dak met (tijdelijke) waterberging

Gebiedsontwikkeling

Infiltratie

Maaiveldniveau

Natuurinclusief

Ontwateringsdiepte 

Een integrale ontwikkeling van een plangebied waarbij 
naast nieuwbouw ook nieuwe openbare ruimte wordt 
aangelegd. Een kavelontwikkeling geld niet als gebieds-
ontwikkeling. Bij een kavelontwikkeling wordt er geen 
nieuwe openbare ruimte aangelegd maar moet er worden 
aangesloten op bestaande openbare ruimte.

Infiltratie is een term uit de hydrologie, bodemkunde en 
het waterbeheer en omschrijft het proces waarbij water 
in de bodem dringt.

Het maaiveld is het aardoppervlak inclusief bestrating en 
aardwerken zoals een talud of dijk, maar zonder vege-
tatie en bouwwerken zoals huizen en viaducten. Het is 
de hoogte waarop het omliggende terrein aansluit op de 
woning. Zie ook figuur 13.

Natuurinclusief bouwen is een vorm van duurzaam 
bouwen waarbij zodanig gebouwd en ingericht wordt dat 
een bouwwerk bijdraagt aan de lokale biodiversiteit en 
natuurwaarden.

De ontwateringsdiepte wordt gedefinieerd als de afstand 
tussen het maaiveld en het grondwater. Zie ook figuur 
13.

Oppervlaktewater

Water dat boven de grond zichtbaar is zoals: sloten, 
grachten, kanalen, rivieren en meren.

Oxidatie

Piekneerslag

Een scheikundig proces waarbij zuurstof reageert met 
andere stoffen. 

Hevige buien (vaak in de zomer) waarbij er veel neerslag 
valt in een korte tijd waardoor er plaatselijke waterover-
last kan ontstaan.

35

KLIMAATADAPTATIEBELEID VOORSCHOTENPlangebied

Primaire kering

Regenwaterbenutting

Regionale kering

Risicodialoog

Stresstest

Verharding

Verzilting

Waterberging

Wadi

Het terrein wat valt binnen de projectgrenzen van een 
(voorgenomen) ontwikkeling.

De primaire waterkeringen bieden bescherming tegen 
overstromingen bij hoogwater vanuit de Noordzee, de 
Waddenzee, de grote rivieren Rijn, Maas en Wester-
schelde, de Oosterschelde, het IJsselmeer , het Volke-
rak-Zoommeer, het Grevelingenmeer, het getijdedeel van 
de Hollandsche IJssel en de Veluwerandmeren.

Regenwater wordt traditioneel via goten afgevoerd naar 
het riool. Regenwater kan ook opgevangen worden zodat 
het bijvoorbeeld gebruikt kan worden voor het besproei-
en van de tuin of groen in plaats van drinkwater. Door 
regenwater te gebruiken in en rondom het huis wordt 
drinkwater bespaard.

Regionale waterkeringen, die ons land beschermen tegen 
overstroming vanuit binnenwater uit de vele meren, klei-
ne rivieren en kanalen.

Een risicodialoog is een open gesprek met als doel het 
bepalen van een aanpak. Deze is nodig om kwesties te 
bespreken waar geen normen voor zijn, om schade en 
overlast te beperken. In een risicodialoog wegen deel-
nemers af welke risico’s acceptabel zijn en welke niet. 
Daarnaast gaan de gesprekken over meekoppelkansen, 
bepalen van nodige inzet, handelingsperspectief en het 
maken van strategische keuzes. 

Test waarbij gekeken wordt of een gebied klaar is voor 
extreem weer. De kwetsbaarheden van een gebied of van 
infrastructuur worden in kaart gebracht in geval van wa-
teroverlast, hitte, droogte en een overstroming.

Grond met een harde laag erop (bijvoorbeeld stenen of 
asfalt), zoals een straat, oprit of terras. Deze harde laag 
laat vrijwel geen water door naar de ondergrond.

De toename van het zoutgehalte in de bodem, het grond-
water en het oppervlaktewater. 

De opslag van regenwater voor korte of langere tijd. 
Regenwater wordt vaak opgeslagen om wateroverlast op 
straat, in de tuin, of in het riool tegen te gaan. Na het 
opvangen kan het water langzaam worden afgevoerd of 
worden geïnfiltreerd.

Een begroeide verlaging in de grond waarin water tijdelijk 
opgevangen kan worden. Deze staat bij mooi weer droog 
en vult zich tijdens een regenbui met regenwater. Het 
water zakt beetje bij beetje de grond in.

Waterrobuust

Bestand tegen een overschot en een tekort aan water. 

36

KLIMAATADAPTATIEBELEID VOORSCHOTENZetting en restzet-
tingseis

Zetting is bodemdaling als gevolg van krimp of inklinking. 
Autonome zetting is het natuurlijke proces van inklinken 
van de bodem. Dit is afhankelijk van het bodemtype; 
veengronden zijn zettingsgevoeliger dan zandgronden. 
Zetting kan ook optreden ten gevolge van het ophogen 
van het maaiveld met grond, bijvoorbeeld voor de bouw 
van een nieuwe wijk. De bodem kan dan onder invloed 
van de nieuw aangebrachte grond extra worden samen-
gedrukt. De restzettingseis is de hoeveelheid zetting die 
maximaal mag optreden na ophoging van een terrein 
over een periode van (meestal) 30 jaar.

37

KLIMAATADAPTATIEBELEID VOORSCHOTEN7.  Bijlagen 

A 

Beleidscontext

Beleid

Organisatie

Sustainable Development Goals 

Verenigde Naties

Deltaplan Ruimtelijke Adaptatie (DPRA) 

Rijksoverheid

Klimaatadaptatiestrategie

Uitvoeringsagenda 

Leidraad Bouw Adaptief

Visie op Energie en Klimaat

B 

Tools 

Tool

Blauwe Lens

Klimaatschadeschatter

Klimaatatlas Zuid-Holland

Bodemdalingskaart

Amsterdam Rainproof

Leidraard Bouw Adaptief

Jaar

2015

2018

2019

Provincie Zuid-Holland

Provincie Zuid-Holland

2021-2023

Provincie Zuid-Holland

Gemeente Voorschoten

2022

2021

38

KLIMAATADAPTATIEBELEID VOORSCHOTENC 

Oplossingen

Hitte

Droogte

•  Zorg voor verkoeling door groen/water
•  Maak bereikbare, schaduwrijke plekken (hittestressvrije zones)
•   Voorkom warmteaccumulatie (materiaalgebruik) en gebruik 

hitte-reflecterende materialen 

•  Gebruik hittereflecterende materialen
•  Groene daken, groene gevels

•  Monitoren van de grondwaterstand (peilbuizennetwerk vergroten)
•  Bodeminfiltratie (Drainage Infiltratie Transportriool)
•  Natuurvriendelijke oevers
•  Boomspiegels vergroenen
•  Vochtverlies van de bodem beperken
•  Gezonde bodem
•  Regenwatervijvers
•  Tegels er uit, groen er in
•  Watervertragende groenstroken
•  Greppels
•  Wadi’s
•  Infiltratiekratten
•  Infiltratievelden
•  Halfverharding (bijv. grasbetonstenen)
•  Waterpasserende verharding
•  Geveltuintjes
•  Groene gevels
•  Groene erfafscheidingen
•  Beplanten (voor droog en nat)
•  Regenpijp afkoppelen
•  Reliëf 
•  Infiltratieputten
•  Omgekeerd drainageriool
•  Regenton
•  Regenwaterschutting
•  Helofytenfilter

39

KLIMAATADAPTATIEBELEID VOORSCHOTENNeerslag

•  Waterbergingscapaciteit vergroten
•  Rioolstelsel herstellen/vernieuwen
•  Omgekeerd drainage riool
•  Vergroten riooldiameter
•   Infiltratiecapaciteit van het oppervlak vergroten > ander mate-

riaalgebruik open verharding, halfverharding)

•  Greppels
•  Wadi’s 
•  Open goten
•  Bedekte goten
•  Gezonde bodem
•  Geleiding van regenwater over de weg
•  Holle weg
•  Waterpleinen
•  Stedelijke waterlopen
•  Regenpijp afkoppelen
•  Watervasthoudende plantenbakken
•  Helofytenfilter
•  Verhoogd bouwen
•  Pomp met terugslagklep
•  Kelders waterrobuust maken

40

KLIMAATADAPTATIEBELEID VOORSCHOTEND 

Achtergrondinformatie restzettingseis
Er is sprake van autonome zetting van Voorschoten (niet het gevolg van ophoging en 
voorbelasting). Informatie hierover is te raadplegen op:
https://bodemdalingskaart.portal.skygeo.com/portal/bodemdalingskaart/u2/viewers/basic/
Voor de gemeente Voorschoten is dat ca. 1 à 2 mm/jaar (3 à 6 cm in 30 jaar) en valt 
binnen de voorgestelde restzettingseis.

Voorschoten is te verdelen in een zettingsgevoelig (vanaf maaiveld bestaan de eer-
ste meters uit een slappe laag met voornamelijk klei en veen, al dan niet voorzien 
van een ophooglaag van zand) en minder zettingsgevoelig gebied (vanaf maaiveld 
bestaan de eerste meters vooral uit zandige bodem). Voor de uniformiteit van het 
gemeentelijke beleid en de toetsing aan deze eis door de gemeente wordt één rest-
zettingseis voor de gehele gemeente gehanteerd. De restzettingseis is voorgesteld 
rekening houdend met het meer maatgevende zettingsgevoelige deel van de ge-
meente Voorschoten.

Vaak is het nodig om bij herinrichting of nieuwbouw het oorspronkelijke maaiveld 
op te hogen. Hierdoor kunnen zettingen ontstaan groter dan de autonome zetting 
en de restzettingseis. Wanneer er meer zetting optreedt dan de voorgestelde rest-
zettingseis heeft dit direct gevolgen voor de restlevensduur van de openbare ruimte 
(wegen, riolering etc). Het doel van de restzettingseis is om in de aanlegfase ervoor 
te zorgen dat de benodigde onderhoudsfrequentie gedurende de levensduur van 
de openbare ruimte acceptabel is. De restzettingseis dient te zijn afgestemd op de 
bodemopbouw. Vaak wordt er ook gekeken naar de onderhoudsfrequentie en levens-
duur van het riool. Uitgangspunt is dat het vrij verval riool bij een zetting van 30 cm 
niet meer goed functioneert waardoor er noodzaak voor vervanging is. De gemeente 
gaat ervan uit dat met een marge van 15 cm de primaire zetting niet de primaire 
reden is voor onderhoud aan de openbare ruimte.

De (rest)-zetting wordt beschouwd in het geotechnisch ontwerp van de voorbelasting 
en daarnaast gemonitord op basis van te plaatsen meetpunten (zoals meetbouten) 
die regelmatig worden ingemeten. De toetsing vindt plaats op de gemeten waarden, 
inclusief eventuele effecten van autonome bodemdaling. 

Begrippen/definities
•   Autonome zetting: zetting ten gevolge van inklinking in polders door polderpeil-

verlaging, voortgaande zetting door vroegere ophogingen, gas- en zoutwinning en 
dergelijke (achtergrondzetting die niet optreedt door de betreffende ophoging);

•   Restzetting: hoeveelheid zetting die mag optreden/verwacht wordt na aanleg over 

30 jaar

41

KLIMAATADAPTATIEBELEID VOORSCHOTENE 

Achtergrondinformatie ontwateringsnorm
Voor het functioneren van de openbare ruimte en de particuliere kavels is het wen-
selijk dat de grondwaterstand op een bepaald niveau beneden het maaiveld voor-
komt. De ontwateringsnorm is afhankelijk van de functie. Vaak is het nodig om bij 
herinrichting of nieuwbouw het oorspronkelijke maaiveld op te hogen. De noodzaak 
voor ophoging wordt mede bepaald door de ontwatering. Opgemerkt wordt dat door 
het optreden van zetting gedurende de restlevensduur van de openbare wegen, de 
ontwatering afneemt. Het doel van de ontwateringsnormen is om in de aanlegfase 
ervoor te zorgen dat de benodigde onderhoudsfrequentie gedurende de levensduur 
van de openbare ruimte acceptabel is, zonder nadelige gevolgen van te hoge (en te 
lage) grondwaterstanden. 

Om invulling te kunnen geven aan de waterbergingseis op privaat/openbaar terrein 
op of onder maaiveld bij extreme neerslag is het noodzakelijke een grotere ontwate-
ringsnorm te hanteren (zie toelichting onder voor ontwerpcriteria van verschillende 
bergingsvoorzieningen afkomstig uit de kennisbank van Rioned).

Begrippen/definities gemeente Voorschoten
•  Drooglegging: Afstand van maaiveld tot het oppervlaktewaterpeil;
•  Ontwatering: Afstand van maaiveld tot de grondwaterstand;
•   Opbolling: verschil in (grond)waterstand tussen de ontwateringsmiddelen en daar-

tussen

Toelichting op bepalen ontwerpmaaiveldniveau
Het ontwerpmaaiveldniveau wordt onder andere bepaald door de volgende aspecten:
•   Aansluiting op het maaiveldniveau in de omgeving;
•  Bouwwijze (met of zonder kruipruimte);
•  Drooglegging en ontwatering;
•  Onder vrij verval aansluiten van riolering in de omgeving;
•  Ophoging en voorbelasting (integraal);

Deze aspecten moeten per locatie worden afgewogen om tot een onderbouwd in-
tegraal ontwerpmaaiveldniveau te komen. Opgemerkt wordt dat dit niveau in een 
voorstadium van de herinrichting/nieuwbouw vaak één niveau betreft, waarbij het 
bouwpeil hoger wordt vastgesteld (bijvoorbeeld 0,2 m hoger). Dit ontwerpmaai-
veldniveau is richtinggevend voor de verdere uitwerking in een VO/DO-fase, waarin 
vervolgens ook het hoogteverloop wordt meegenomen.

42

KLIMAATADAPTATIEBELEID VOORSCHOTENF 

Handvaten voor Klimaatadaptatie in het proces
In het huidige landelijke coalitieakkoord is het volgende opgenomen: “Water en bo-
dem worden sturend bij ruimtelijke planvorming.” Tevens neemt Provincie Zuid-Hol-
land in haar Omgevingsvisie op dat er aangetoond moet worden dat er vooraf een 
inschatting is gemaakt welke klimaatrisico’s er zijn en een welke maatregelen en 
voorzieningen hiervoor worden getroffen. Onderstaande proces geeft hier invulling 
aan:

Stappen Klimaatadaptatie

Definitiefase

Analyseer klimaatstresstesten Klimaatatlas | Zuid-Holland. Zijn er risi-
co’s ten aanzien van wateroverlast, droogte, hittestress, bodemdaling 
en bereikbaarheid? Bespreek dit met experts en ervaringsdeskundigen 
binnen de gemeente. Wat is er bekend vanuit de praktijk?

Ontwerpfase

Ga naar de locatie om een eerste beeld te krijgen. Is er wel of geen 
schaduw? Hoe zit het met grondwaterstanden? Wat voor bodemgesteld-
heid heeft het gebied? Wat zijn er voor kansen en knelpunten in de 
omgeving?

Een eerste bureaustudie/QuickScan onderzoek naar grondwaterstan-
den en bodemgesteldheid zodat er invulling gegeven kan worden aan 
water- en bodemgestuurde ruimtelijke planvorming. Hieruit volgt welke 
afspraken er moeten worden vastgelegd in de startnotitie over onder-
zoek in de vervolgfase.

Ambities vastleggen
De eerste stap die gezet wordt is ambities formuleren. Hiervoor kan 
het Ambitieweb | Duurzaam GWW gebruikt worden (waarin ook direct 
andere duurzaamheidsthema’s aan bod komen voor het project). Met 
het stellen van ambities wordt onderbouwd aan welke doelstellingen uit 
3.2 meer of minder prioriteit wordt gegeven. Het stellen van een hoge 
ambitie betekent ook een hogere investering, niet alleen voor grondex-
ploitatie maar ook voor het toekomstige beheer. Dit wordt vastgelegd in 
de beheerparagraaf. Hoge ambities moeten dan ook worden ingezet om 
knelpunten op te lossen en risico’s te beheersen. De leidraad 2.0 van 
Bouw Adaptief is de leidraad voor het proces.

Onderzoeken
•   Er moet onderzoek worden gedaan om de haalbaarheid van maatrege-

len te kunnen toetsen. Het volgende moet tenminste in beeld zijn:

•  Grondwaterstanden (jaarrond);
•   Bodemgesteldheid voor de (on)mogelijkheden voor waterinfiltratie in 

de bodem;

•   Geotechnisch bodemonderzoek als er opgehoogd wordt: wat voor bo-

demopbouw is er in het plangebied en wat zegt dit over zettingen?

43

KLIMAATADAPTATIEBELEID VOORSCHOTENEen onderbouwd ontwerp maaiveldniveau/voorlopig stedenbou-
wkundig plan (VOSP)
Met daarin:
•  De aangehouden ontwatering;
•  Een onderbouwing hoe aan de restzettingseis wordt voldaan;
•   Hoe wordt er in hemelwaterberging voorzien. Aangeven hoe deze zich 

verhoudt tot de grondwaterstand;

•   Bij ondergrondse berging: hoe wordt in de vertraagde afvoer of infil-

tratie voorzien (indien van toepassing).

•   Een onderbouwing in hoeveel tijd de berging leeg is en klaar voor de 

volgende piekbui;

•   Hoe het hemelwater afstromend over maaiveld terecht komt in de 

(ondiepe) bergingsvoorzieningen, zoals een wadi of een berging onder 
de wegfundering, of naar oppervlakte water;

•   Wat betekenen eventuele aanpassingen van het huidige maaiveld-

niveau voor het behoud van huidige en nieuwe bomen;

•   Hoe worden te hoge en te lage grondwaterstanden beperkt? Is er 

voldoende grondwater beschikbaar in droge perioden voor bomen en 
planten?;

Kansenkaarten en/of plan van aanpak voor de ambities die zijn geformu-
leerd. (Voor ontwerpoplossingen zijn er verschillende informatiebronnen 
te raadplegen: Elke druppel telt | Amsterdam Rainproof en Maatregelen 
| Bouw adaptief

Verder
•   Als er speciale klimaatadaptieve maatregelen worden getroffen is het 

verstandig om ook een beheerplan op te laten stellen.

•   Geformuleerde klimaatadaptatie eisen, criteria en ambities kunnen 

worden vastgelegd in een Anterieure overeenkomst.

Voorbereiding

Doelstellingen vertalen naar eisen of criteria voor aanbesteding.

Realisatie

Beheer

Communicatie aan omgeving (en/of nieuwe bewoners) over klimaata-
daptieve maatregelen.

In de definitiefase is er budget vastgesteld voor het beheer. Het beheer-
plan wordt aangepast op het ambitieniveau voor klimaatadaptatie. 

44

KLIMAATADAPTATIEBELEID VOORSCHOTEN